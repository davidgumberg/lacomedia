<!DOCTYPE html>
<html lang="it">
<head>
<meta charset="utf-8">
</head>

<body>
<section class="book" id="inferno">
<div class="canto" id="CantoI.I">
<p>
Nel mezzo del cammin di nostra vita<br>
mi ritrovai per una selva oscura,<br>
ché la diritta via era smarrita.
</p>
<p>
Ahi quanto a dir qual era è cosa dura<br>
esta selva selvaggia e aspra e forte<br>
che nel pensier rinova la paura!
</p>
<p>
Tant’ è amara che poco è più morte;<br>
ma per trattar del ben ch’i’ vi trovai,<br>
dirò de l’altre cose ch’i’ v’ho scorte.
</p>
<p>
Io non so ben ridir com’ i’ v’intrai,<br>
tant’ era pien di sonno a quel punto<br>
che la verace via abbandonai.
</p>
<p>
Ma poi ch’i’ fui al piè d’un colle giunto,<br>
là dove terminava quella valle<br>
che m’avea di paura il cor compunto,
</p>
<p>
guardai in alto e vidi le sue spalle<br>
vestite già de’ raggi del pianeta<br>
che mena dritto altrui per ogne calle.
</p>
<p>
Allor fu la paura un poco queta,<br>
che nel lago del cor m’era durata<br>
la notte ch’i’ passai con tanta pieta.
</p>
<p>
E come quei che con lena affannata,<br>
uscito fuor del pelago a la riva,<br>
si volge a l’acqua perigliosa e guata,
</p>
<p>
così l’animo mio, ch’ancor fuggiva,<br>
si volse a retro a rimirar lo passo<br>
che non lasciò già mai persona viva.
</p>
<p>
Poi ch’èi posato un poco il corpo lasso,<br>
ripresi via per la piaggia diserta,<br>
sì che ’l piè fermo sempre era ’l più basso.
</p>
<p>
Ed ecco, quasi al cominciar de l’erta,<br>
una lonza leggera e presta molto,<br>
che di pel macolato era coverta;
</p>
<p>
e non mi si partia dinanzi al volto,<br>
anzi ’mpediva tanto il mio cammino,<br>
ch’i’ fui per ritornar più volte vòlto.
</p>
<p>
Temp’ era dal principio del mattino,<br>
e ’l sol montava ’n sù con quelle stelle<br>
ch’eran con lui quando l’amor divino
</p>
<p>
mosse di prima quelle cose belle;<br>
sì ch’a bene sperar m’era cagione<br>
di quella fiera a la gaetta pelle
</p>
<p>
l’ora del tempo e la dolce stagione;<br>
ma non sì che paura non mi desse<br>
la vista che m’apparve d’un leone.
</p>
<p>
Questi parea che contra me venisse<br>
con la test’ alta e con rabbiosa fame,<br>
sì che parea che l’aere ne tremesse.
</p>
<p>
Ed una lupa, che di tutte brame<br>
sembiava carca ne la sua magrezza,<br>
e molte genti fé già viver grame,
</p>
<p>
questa mi porse tanto di gravezza<br>
con la paura ch’uscia di sua vista,<br>
ch’io perdei la speranza de l’altezza.
</p>
<p>
E qual è quei che volontieri acquista,<br>
e giugne ’l tempo che perder lo face,<br>
che ’n tutti suoi pensier piange e s’attrista;
</p>
<p>
tal mi fece la bestia sanza pace,<br>
che, venendomi ’ncontro, a poco a poco<br>
mi ripigneva là dove ’l sol tace.
</p>
<p>
Mentre ch’i’ rovinava in basso loco,<br>
dinanzi a li occhi mi si fu offerto<br>
chi per lungo silenzio parea fioco.
</p>
<p>
Quando vidi costui nel gran diserto,<br>
«Miserere di me», gridai a lui,<br>
«qual che tu sii, od ombra od omo certo!».
</p>
<p>
Rispuosemi: «Non omo, omo già fui,<br>
e li parenti miei furon lombardi,<br>
mantoani per patrïa ambedui.
</p>
<p>
Nacqui sub Iulio, ancor che fosse tardi,<br>
e vissi a Roma sotto ’l buono Augusto<br>
nel tempo de li dèi falsi e bugiardi.
</p>
<p>
Poeta fui, e cantai di quel giusto<br>
figliuol d’Anchise che venne di Troia,<br>
poi che ’l superbo Ilïón fu combusto.
</p>
<p>
Ma tu perché ritorni a tanta noia?<br>
perché non sali il dilettoso monte<br>
ch’è principio e cagion di tutta gioia?».
</p>
<p>
«Or se’ tu quel Virgilio e quella fonte<br>
che spandi di parlar sì largo fiume?»,<br>
rispuos’ io lui con vergognosa fronte.
</p>
<p>
«O de li altri poeti onore e lume,<br>
vagliami ’l lungo studio e ’l grande amore<br>
che m’ha fatto cercar lo tuo volume.
</p>
<p>
Tu se’ lo mio maestro e ’l mio autore,<br>
tu se’ solo colui da cu’ io tolsi<br>
lo bello stilo che m’ha fatto onore.
</p>
<p>
Vedi la bestia per cu’ io mi volsi;<br>
aiutami da lei, famoso saggio,<br>
ch’ella mi fa tremar le vene e i polsi».
</p>
<p>
«A te convien tenere altro vïaggio»,<br>
rispuose, poi che lagrimar mi vide,<br>
«se vuo’ campar d’esto loco selvaggio;
</p>
<p>
ché questa bestia, per la qual tu gride,<br>
non lascia altrui passar per la sua via,<br>
ma tanto lo ’mpedisce che l’uccide;
</p>
<p>
e ha natura sì malvagia e ria,<br>
che mai non empie la bramosa voglia,<br>
e dopo ’l pasto ha più fame che pria.
</p>
<p>
Molti son li animali a cui s’ammoglia,<br>
e più saranno ancora, infin che ’l veltro<br>
verrà, che la farà morir con doglia.
</p>
<p>
Questi non ciberà terra né peltro,<br>
ma sapïenza, amore e virtute,<br>
e sua nazion sarà tra feltro e feltro.
</p>
<p>
Di quella umile Italia fia salute<br>
per cui morì la vergine Cammilla,<br>
Eurialo e Turno e Niso di ferute.
</p>
<p>
Questi la caccerà per ogne villa,<br>
fin che l’avrà rimessa ne lo ’nferno,<br>
là onde ’nvidia prima dipartilla.
</p>
<p>
Ond’ io per lo tuo me’ penso e discerno<br>
che tu mi segui, e io sarò tua guida,<br>
e trarrotti di qui per loco etterno;
</p>
<p>
ove udirai le disperate strida,<br>
vedrai li antichi spiriti dolenti,<br>
ch’a la seconda morte ciascun grida;
</p>
<p>
e vederai color che son contenti<br>
nel foco, perché speran di venire<br>
quando che sia a le beate genti.
</p>
<p>
A le quai poi se tu vorrai salire,<br>
anima fia a ciò più di me degna:<br>
con lei ti lascerò nel mio partire;
</p>
<p>
ché quello imperador che là sù regna,<br>
perch’ i’ fu’ ribellante a la sua legge,<br>
non vuol che ’n sua città per me si vegna.
</p>
<p>
In tutte parti impera e quivi regge;<br>
quivi è la sua città e l’alto seggio:<br>
oh felice colui cu’ ivi elegge!».
</p>
<p>
E io a lui: «Poeta, io ti richeggio<br>
per quello Dio che tu non conoscesti,<br>
acciò ch’io fugga questo male e peggio,
</p>
<p>
che tu mi meni là dov’ or dicesti,<br>
sì ch’io veggia la porta di san Pietro<br>
e color cui tu fai cotanto mesti».
</p>
<p>
Allor si mosse, e io li tenni dietro.
</p>
</div>
<!--end canto-->
<div class="canto" id="CantoI.II">
<p>
Lo giorno se n’andava, e l’aere bruno<br>
toglieva li animai che sono in terra<br>
da le fatiche loro; e io sol uno
</p>
<p>
m’apparecchiava a sostener la guerra<br>
sì del cammino e sì de la pietate,<br>
che ritrarrà la mente che non erra.
</p>
<p>
O muse, o alto ingegno, or m’aiutate;<br>
o mente che scrivesti ciò ch’io vidi,<br>
qui si parrà la tua nobilitate.
</p>
<p>
Io cominciai: «Poeta che mi guidi,<br>
guarda la mia virtù s’ell’ è possente,<br>
prima ch’a l’alto passo tu mi fidi.
</p>
<p>
Tu dici che di Silvïo il parente,<br>
corruttibile ancora, ad immortale<br>
secolo andò, e fu sensibilmente.
</p>
<p>
Però, se l’avversario d’ogne male<br>
cortese i fu, pensando l’alto effetto<br>
ch’uscir dovea di lui, e ’l chi e ’l quale
</p>
<p>
non pare indegno ad omo d’intelletto;<br>
ch’e’ fu de l’alma Roma e di suo impero<br>
ne l’empireo ciel per padre eletto:
</p>
<p>
la quale e ’l quale, a voler dir lo vero,<br>
fu stabilita per lo loco santo<br>
u’ siede il successor del maggior Piero.
</p>
<p>
Per quest’ andata onde li dai tu vanto,<br>
intese cose che furon cagione<br>
di sua vittoria e del papale ammanto.
</p>
<p>
Andovvi poi lo Vas d’elezïone,<br>
per recarne conforto a quella fede<br>
ch’è principio a la via di salvazione.
</p>
<p>
Ma io, perché venirvi? o chi ’l concede?<br>
Io non Enëa, io non Paulo sono;<br>
me degno a ciò né io né altri ’l crede.
</p>
<p>
Per che, se del venire io m’abbandono,<br>
temo che la venuta non sia folle.<br>
Se’ savio; intendi me’ ch’i’ non ragiono».
</p>
<p>
E qual è quei che disvuol ciò che volle<br>
e per novi pensier cangia proposta,<br>
sì che dal cominciar tutto si tolle,
</p>
<p>
tal mi fec’ ïo ’n quella oscura costa,<br>
perché, pensando, consumai la ’mpresa<br>
che fu nel cominciar cotanto tosta.
</p>
<p>
«S’i’ ho ben la parola tua intesa»,<br>
rispuose del magnanimo quell’ ombra,<br>
«l’anima tua è da viltade offesa;
</p>
<p>
la qual molte fïate l’omo ingombra<br>
sì che d’onrata impresa lo rivolve,<br>
come falso veder bestia quand’ ombra.
</p>
<p>
Da questa tema acciò che tu ti solve,<br>
dirotti perch’ io venni e quel ch’io ’ntesi<br>
nel primo punto che di te mi dolve.
</p>
<p>
Io era tra color che son sospesi,<br>
e donna mi chiamò beata e bella,<br>
tal che di comandare io la richiesi.
</p>
<p>
Lucevan li occhi suoi più che la stella;<br>
e cominciommi a dir soave e piana,<br>
con angelica voce, in sua favella:
</p>
<p>
“O anima cortese mantoana,<br>
di cui la fama ancor nel mondo dura,<br>
e durerà quanto ’l mondo lontana,
</p>
<p>
l’amico mio, e non de la ventura,<br>
ne la diserta piaggia è impedito<br>
sì nel cammin, che vòlt’ è per paura;
</p>
<p>
e temo che non sia già sì smarrito,<br>
ch’io mi sia tardi al soccorso levata,<br>
per quel ch’i’ ho di lui nel cielo udito.
</p>
<p>
Or movi, e con la tua parola ornata<br>
e con ciò c’ha mestieri al suo campare,<br>
l’aiuta sì ch’i’ ne sia consolata.
</p>
<p>
I’ son Beatrice che ti faccio andare;<br>
vegno del loco ove tornar disio;<br>
amor mi mosse, che mi fa parlare.
</p>
<p>
Quando sarò dinanzi al segnor mio,<br>
di te mi loderò sovente a lui”.<br>
Tacette allora, e poi comincia’ io:
</p>
<p>
“O donna di virtù sola per cui<br>
l’umana spezie eccede ogne contento<br>
di quel ciel c’ha minor li cerchi sui,
</p>
<p>
tanto m’aggrada il tuo comandamento,<br>
che l’ubidir, se già fosse, m’è tardi;<br>
più non t’è uo’ ch’aprirmi il tuo talento.
</p>
<p>
Ma dimmi la cagion che non ti guardi<br>
de lo scender qua giuso in questo centro<br>
de l’ampio loco ove tornar tu ardi”.
</p>
<p>
“Da che tu vuo’ saver cotanto a dentro,<br>
dirotti brievemente”, mi rispuose,<br>
“perch’ i’ non temo di venir qua entro.
</p>
<p>
Temer si dee di sole quelle cose<br>
c’hanno potenza di fare altrui male;<br>
de l’altre no, ché non son paurose.
</p>
<p>
I’ son fatta da Dio, sua mercé, tale,<br>
che la vostra miseria non mi tange,<br>
né fiamma d’esto ’ncendio non m’assale.
</p>
<p>
Donna è gentil nel ciel che si compiange<br>
di questo ’mpedimento ov’ io ti mando,<br>
sì che duro giudicio là sù frange.
</p>
<p>
Questa chiese Lucia in suo dimando<br>
e disse:—Or ha bisogno il tuo fedele<br>
di te, e io a te lo raccomando—.
</p>
<p>
Lucia, nimica di ciascun crudele,<br>
si mosse, e venne al loco dov’ i’ era,<br>
che mi sedea con l’antica Rachele.
</p>
<p>
Disse:—Beatrice, loda di Dio vera,<br>
ché non soccorri quei che t’amò tanto,<br>
ch’uscì per te de la volgare schiera?
</p>
<p>
Non odi tu la pieta del suo pianto,<br>
non vedi tu la morte che ’l combatte<br>
su la fiumana ove ’l mar non ha vanto?—.
</p>
<p>
Al mondo non fur mai persone ratte<br>
a far lor pro o a fuggir lor danno,<br>
com’ io, dopo cotai parole fatte,
</p>
<p>
venni qua giù del mio beato scanno,<br>
fidandomi del tuo parlare onesto,<br>
ch’onora te e quei ch’udito l’hanno”.
</p>
<p>
Poscia che m’ebbe ragionato questo,<br>
li occhi lucenti lagrimando volse,<br>
per che mi fece del venir più presto.
</p>
<p>
E venni a te così com’ ella volse:<br>
d’inanzi a quella fiera ti levai<br>
che del bel monte il corto andar ti tolse.
</p>
<p>
Dunque: che è? perché, perché restai,<br>
perché tanta viltà nel core allette,<br>
perché ardire e franchezza non hai,
</p>
<p>
poscia che tai tre donne benedette<br>
curan di te ne la corte del cielo,<br>
e ’l mio parlar tanto ben ti promette?».
</p>
<p>
Quali fioretti dal notturno gelo<br>
chinati e chiusi, poi che ’l sol li ’mbianca,<br>
si drizzan tutti aperti in loro stelo,
</p>
<p>
tal mi fec’ io di mia virtude stanca,<br>
e tanto buono ardire al cor mi corse,<br>
ch’i’ cominciai come persona franca:
</p>
<p>
«Oh pietosa colei che mi soccorse!<br>
e te cortese ch’ubidisti tosto<br>
a le vere parole che ti porse!
</p>
<p>
Tu m’hai con disiderio il cor disposto<br>
sì al venir con le parole tue,<br>
ch’i’ son tornato nel primo proposto.
</p>
<p>
Or va, ch’un sol volere è d’ambedue:<br>
tu duca, tu segnore e tu maestro».<br>
Così li dissi; e poi che mosso fue,
</p>
<p>
intrai per lo cammino alto e silvestro.
</p>
</div>
<!--end canto-->
<div class="canto" id="CantoI.III">
<p>
‘Per me si va ne la città dolente,<br>
per me si va ne l’etterno dolore,<br>
per me si va tra la perduta gente.
</p>
<p>
Giustizia mosse il mio alto fattore;<br>
fecemi la divina podestate,<br>
la somma sapïenza e ’l primo amore.
</p>
<p>
Dinanzi a me non fuor cose create<br>
se non etterne, e io etterno duro.<br>
Lasciate ogne speranza, voi ch’intrate’.
</p>
<p>
Queste parole di colore oscuro<br>
vid’ ïo scritte al sommo d’una porta;<br>
per ch’io: «Maestro, il senso lor m’è duro».
</p>
<p>
Ed elli a me, come persona accorta:<br>
«Qui si convien lasciare ogne sospetto;<br>
ogne viltà convien che qui sia morta.
</p>
<p>
Noi siam venuti al loco ov’ i’ t’ho detto<br>
che tu vedrai le genti dolorose<br>
c’hanno perduto il ben de l’intelletto».
</p>
<p>
E poi che la sua mano a la mia puose<br>
con lieto volto, ond’ io mi confortai,<br>
mi mise dentro a le segrete cose.
</p>
<p>
Quivi sospiri, pianti e alti guai<br>
risonavan per l’aere sanza stelle,<br>
per ch’io al cominciar ne lagrimai.
</p>
<p>
Diverse lingue, orribili favelle,<br>
parole di dolore, accenti d’ira,<br>
voci alte e fioche, e suon di man con elle
</p>
<p>
facevano un tumulto, il qual s’aggira<br>
sempre in quell’ aura sanza tempo tinta,<br>
come la rena quando turbo spira.
</p>
<p>
E io ch’avea d’error la testa cinta,<br>
dissi: «Maestro, che è quel ch’i’ odo?<br>
e che gent’ è che par nel duol sì vinta?».
</p>
<p>
Ed elli a me: «Questo misero modo<br>
tegnon l’anime triste di coloro<br>
che visser sanza ’nfamia e sanza lodo.
</p>
<p>
Mischiate sono a quel cattivo coro<br>
de li angeli che non furon ribelli<br>
né fur fedeli a Dio, ma per sé fuoro.
</p>
<p>
Caccianli i ciel per non esser men belli,<br>
né lo profondo inferno li riceve,<br>
ch’alcuna gloria i rei avrebber d’elli».
</p>
<p>
E io: «Maestro, che è tanto greve<br>
a lor che lamentar li fa sì forte?».<br>
Rispuose: «Dicerolti molto breve.
</p>
<p>
Questi non hanno speranza di morte,<br>
e la lor cieca vita è tanto bassa,<br>
che ’nvidïosi son d’ogne altra sorte.
</p>
<p>
Fama di loro il mondo esser non lassa;<br>
misericordia e giustizia li sdegna:<br>
non ragioniam di lor, ma guarda e passa».
</p>
<p>
E io, che riguardai, vidi una ’nsegna<br>
che girando correva tanto ratta,<br>
che d’ogne posa mi parea indegna;
</p>
<p>
e dietro le venìa sì lunga tratta<br>
di gente, ch’i’ non averei creduto<br>
che morte tanta n’avesse disfatta.
</p>
<p>
Poscia ch’io v’ebbi alcun riconosciuto,<br>
vidi e conobbi l’ombra di colui<br>
che fece per viltade il gran rifiuto.
</p>
<p>
Incontanente intesi e certo fui<br>
che questa era la setta d’i cattivi,<br>
a Dio spiacenti e a’ nemici sui.
</p>
<p>
Questi sciaurati, che mai non fur vivi,<br>
erano ignudi e stimolati molto<br>
da mosconi e da vespe ch’eran ivi.
</p>
<p>
Elle rigavan lor di sangue il volto,<br>
che, mischiato di lagrime, a’ lor piedi<br>
da fastidiosi vermi era ricolto.
</p>
<p>
E poi ch’a riguardar oltre mi diedi,<br>
vidi genti a la riva d’un gran fiume;<br>
per ch’io dissi: «Maestro, or mi concedi
</p>
<p>
ch’i’ sappia quali sono, e qual costume<br>
le fa di trapassar parer sì pronte,<br>
com’ i’ discerno per lo fioco lume».
</p>
<p>
Ed elli a me: «Le cose ti fier conte<br>
quando noi fermerem li nostri passi<br>
su la trista riviera d’Acheronte».
</p>
<p>
Allor con li occhi vergognosi e bassi,<br>
temendo no ’l mio dir li fosse grave,<br>
infino al fiume del parlar mi trassi.
</p>
<p>
Ed ecco verso noi venir per nave<br>
un vecchio, bianco per antico pelo,<br>
gridando: «Guai a voi, anime prave!
</p>
<p>
Non isperate mai veder lo cielo:<br>
i’ vegno per menarvi a l’altra riva<br>
ne le tenebre etterne, in caldo e ’n gelo.
</p>
<p>
E tu che se’ costì, anima viva,<br>
pàrtiti da cotesti che son morti».<br>
Ma poi che vide ch’io non mi partiva,
</p>
<p>
disse: «Per altra via, per altri porti<br>
verrai a piaggia, non qui, per passare:<br>
più lieve legno convien che ti porti».
</p>
<p>
E ’l duca lui: «Caron, non ti crucciare:<br>
vuolsi così colà dove si puote<br>
ciò che si vuole, e più non dimandare».
</p>
<p>
Quinci fuor quete le lanose gote<br>
al nocchier de la livida palude,<br>
che ’ntorno a li occhi avea di fiamme rote.
</p>
<p>
Ma quell’ anime, ch’eran lasse e nude,<br>
cangiar colore e dibattero i denti,<br>
ratto che ’nteser le parole crude.
</p>
<p>
Bestemmiavano Dio e lor parenti,<br>
l’umana spezie e ’l loco e ’l tempo e ’l seme<br>
di lor semenza e di lor nascimenti.
</p>
<p>
Poi si ritrasser tutte quante insieme,<br>
forte piangendo, a la riva malvagia<br>
ch’attende ciascun uom che Dio non teme.
</p>
<p>
Caron dimonio, con occhi di bragia<br>
loro accennando, tutte le raccoglie;<br>
batte col remo qualunque s’adagia.
</p>
<p>
Come d’autunno si levan le foglie<br>
l’una appresso de l’altra, fin che ’l ramo<br>
vede a la terra tutte le sue spoglie,
</p>
<p>
similemente il mal seme d’Adamo<br>
gittansi di quel lito ad una ad una,<br>
per cenni come augel per suo richiamo.
</p>
<p>
Così sen vanno su per l’onda bruna,<br>
e avanti che sien di là discese,<br>
anche di qua nuova schiera s’auna.
</p>
<p>
«Figliuol mio», disse ’l maestro cortese,<br>
«quelli che muoion ne l’ira di Dio<br>
tutti convegnon qui d’ogne paese;
</p>
<p>
e pronti sono a trapassar lo rio,<br>
ché la divina giustizia li sprona,<br>
sì che la tema si volve in disio.
</p>
<p>
Quinci non passa mai anima buona;<br>
e però, se Caron di te si lagna,<br>
ben puoi sapere omai che ’l suo dir suona».
</p>
<p>
Finito questo, la buia campagna<br>
tremò sì forte, che de lo spavento<br>
la mente di sudore ancor mi bagna.
</p>
<p>
La terra lagrimosa diede vento,<br>
che balenò una luce vermiglia<br>
la qual mi vinse ciascun sentimento;
</p>
<p>
e caddi come l’uom cui sonno piglia.
</p>
</div>
<!--end canto-->
<div class="canto" id="CantoI.IV">
<p>
Ruppemi l’alto sonno ne la testa<br>
un greve truono, sì ch’io mi riscossi<br>
come persona ch’è per forza desta;
</p>
<p>
e l’occhio riposato intorno mossi,<br>
dritto levato, e fiso riguardai<br>
per conoscer lo loco dov’ io fossi.
</p>
<p>
Vero è che ’n su la proda mi trovai<br>
de la valle d’abisso dolorosa<br>
che ’ntrono accoglie d’infiniti guai.
</p>
<p>
Oscura e profonda era e nebulosa<br>
tanto che, per ficcar lo viso a fondo,<br>
io non vi discernea alcuna cosa.
</p>
<p>
«Or discendiam qua giù nel cieco mondo»,<br>
cominciò il poeta tutto smorto.<br>
«Io sarò primo, e tu sarai secondo».
</p>
<p>
E io, che del color mi fui accorto,<br>
dissi: «Come verrò, se tu paventi<br>
che suoli al mio dubbiare esser conforto?».
</p>
<p>
Ed elli a me: «L’angoscia de le genti<br>
che son qua giù, nel viso mi dipigne<br>
quella pietà che tu per tema senti.
</p>
<p>
Andiam, ché la via lunga ne sospigne».<br>
Così si mise e così mi fé intrare<br>
nel primo cerchio che l’abisso cigne.
</p>
<p>
Quivi, secondo che per ascoltare,<br>
non avea pianto mai che di sospiri<br>
che l’aura etterna facevan tremare;
</p>
<p>
ciò avvenia di duol sanza martìri,<br>
ch’avean le turbe, ch’eran molte e grandi,<br>
d’infanti e di femmine e di viri.
</p>
<p>
Lo buon maestro a me: «Tu non dimandi<br>
che spiriti son questi che tu vedi?<br>
Or vo’ che sappi, innanzi che più andi,
</p>
<p>
ch’ei non peccaro; e s’elli hanno mercedi,<br>
non basta, perché non ebber battesmo,<br>
ch’è porta de la fede che tu credi;
</p>
<p>
e s’e’ furon dinanzi al cristianesmo,<br>
non adorar debitamente a Dio:<br>
e di questi cotai son io medesmo.
</p>
<p>
Per tai difetti, non per altro rio,<br>
semo perduti, e sol di tanto offesi<br>
che sanza speme vivemo in disio».
</p>
<p>
Gran duol mi prese al cor quando lo ’ntesi,<br>
però che gente di molto valore<br>
conobbi che ’n quel limbo eran sospesi.
</p>
<p>
«Dimmi, maestro mio, dimmi, segnore»,<br>
comincia’ io per voler esser certo<br>
di quella fede che vince ogne errore:
</p>
<p>
«uscicci mai alcuno, o per suo merto<br>
o per altrui, che poi fosse beato?».<br>
E quei che ’ntese il mio parlar coverto,
</p>
<p>
rispuose: «Io era nuovo in questo stato,<br>
quando ci vidi venire un possente,<br>
con segno di vittoria coronato.
</p>
<p>
Trasseci l’ombra del primo parente,<br>
d’Abèl suo figlio e quella di Noè,<br>
di Moïsè legista e ubidente;
</p>
<p>
Abraàm patrïarca e Davìd re,<br>
Israèl con lo padre e co’ suoi nati<br>
e con Rachele, per cui tanto fé,
</p>
<p>
e altri molti, e feceli beati.<br>
E vo’ che sappi che, dinanzi ad essi,<br>
spiriti umani non eran salvati».
</p>
<p>
Non lasciavam l’andar perch’ ei dicessi,<br>
ma passavam la selva tuttavia,<br>
la selva, dico, di spiriti spessi.
</p>
<p>
Non era lunga ancor la nostra via<br>
di qua dal sonno, quand’ io vidi un foco<br>
ch’emisperio di tenebre vincia.
</p>
<p>
Di lungi n’eravamo ancora un poco,<br>
ma non sì ch’io non discernessi in parte<br>
ch’orrevol gente possedea quel loco.
</p>
<p>
«O tu ch’onori scïenzïa e arte,<br>
questi chi son c’hanno cotanta onranza,<br>
che dal modo de li altri li diparte?».
</p>
<p>
E quelli a me: «L’onrata nominanza<br>
che di lor suona sù ne la tua vita,<br>
grazïa acquista in ciel che sì li avanza».
</p>
<p>
Intanto voce fu per me udita:<br>
«Onorate l’altissimo poeta;<br>
l’ombra sua torna, ch’era dipartita».
</p>
<p>
Poi che la voce fu restata e queta,<br>
vidi quattro grand’ ombre a noi venire:<br>
sembianz’ avevan né trista né lieta.
</p>
<p>
Lo buon maestro cominciò a dire:<br>
«Mira colui con quella spada in mano,<br>
che vien dinanzi ai tre sì come sire:
</p>
<p>
quelli è Omero poeta sovrano;<br>
l’altro è Orazio satiro che vene;<br>
Ovidio è ’l terzo, e l’ultimo Lucano.
</p>
<p>
Però che ciascun meco si convene<br>
nel nome che sonò la voce sola,<br>
fannomi onore, e di ciò fanno bene».
</p>
<p>
Così vid’ i’ adunar la bella scola<br>
di quel segnor de l’altissimo canto<br>
che sovra li altri com’ aquila vola.
</p>
<p>
Da ch’ebber ragionato insieme alquanto,<br>
volsersi a me con salutevol cenno,<br>
e ’l mio maestro sorrise di tanto;
</p>
<p>
e più d’onore ancora assai mi fenno,<br>
ch’e’ sì mi fecer de la loro schiera,<br>
sì ch’io fui sesto tra cotanto senno.
</p>
<p>
Così andammo infino a la lumera,<br>
parlando cose che ’l tacere è bello,<br>
sì com’ era ’l parlar colà dov’ era.
</p>
<p>
Venimmo al piè d’un nobile castello,<br>
sette volte cerchiato d’alte mura,<br>
difeso intorno d’un bel fiumicello.
</p>
<p>
Questo passammo come terra dura;<br>
per sette porte intrai con questi savi:<br>
giugnemmo in prato di fresca verdura.
</p>
<p>
Genti v’eran con occhi tardi e gravi,<br>
di grande autorità ne’ lor sembianti:<br>
parlavan rado, con voci soavi.
</p>
<p>
Traemmoci così da l’un de’ canti,<br>
in loco aperto, luminoso e alto,<br>
sì che veder si potien tutti quanti.
</p>
<p>
Colà diritto, sovra ’l verde smalto,<br>
mi fuor mostrati li spiriti magni,<br>
che del vedere in me stesso m’essalto.
</p>
<p>
I’ vidi Eletra con molti compagni,<br>
tra ’ quai conobbi Ettòr ed Enea,<br>
Cesare armato con li occhi grifagni.
</p>
<p>
Vidi Cammilla e la Pantasilea;<br>
da l’altra parte vidi ’l re Latino<br>
che con Lavina sua figlia sedea.
</p>
<p>
Vidi quel Bruto che cacciò Tarquino,<br>
Lucrezia, Iulia, Marzïa e Corniglia;<br>
e solo, in parte, vidi ’l Saladino.
</p>
<p>
Poi ch’innalzai un poco più le ciglia,<br>
vidi ’l maestro di color che sanno<br>
seder tra filosofica famiglia.
</p>
<p>
Tutti lo miran, tutti onor li fanno:<br>
quivi vid’ ïo Socrate e Platone,<br>
che ’nnanzi a li altri più presso li stanno;
</p>
<p>
Democrito che ’l mondo a caso pone,<br>
Dïogenès, Anassagora e Tale,<br>
Empedoclès, Eraclito e Zenone;
</p>
<p>
e vidi il buono accoglitor del quale,<br>
Dïascoride dico; e vidi Orfeo,<br>
Tulïo e Lino e Seneca morale;
</p>
<p>
Euclide geomètra e Tolomeo,<br>
Ipocràte, Avicenna e Galïeno,<br>
Averoìs, che ’l gran comento feo.
</p>
<p>
Io non posso ritrar di tutti a pieno,<br>
però che sì mi caccia il lungo tema,<br>
che molte volte al fatto il dir vien meno.
</p>
<p>
La sesta compagnia in due si scema:<br>
per altra via mi mena il savio duca,<br>
fuor de la queta, ne l’aura che trema.
</p>
<p>
E vegno in parte ove non è che luca.
</p>
</div>
<!--end canto-->
<div class="canto" id="CantoI.V">
<p>
Così discesi del cerchio primaio<br>
giù nel secondo, che men loco cinghia<br>
e tanto più dolor, che punge a guaio.
</p>
<p>
Stavvi Minòs orribilmente, e ringhia:<br>
essamina le colpe ne l’intrata;<br>
giudica e manda secondo ch’avvinghia.
</p>
<p>
Dico che quando l’anima mal nata<br>
li vien dinanzi, tutta si confessa;<br>
e quel conoscitor de le peccata
</p>
<p>
vede qual loco d’inferno è da essa;<br>
cignesi con la coda tante volte<br>
quantunque gradi vuol che giù sia messa.
</p>
<p>
Sempre dinanzi a lui ne stanno molte:<br>
vanno a vicenda ciascuna al giudizio,<br>
dicono e odono e poi son giù volte.
</p>
<p>
«O tu che vieni al doloroso ospizio»,<br>
disse Minòs a me quando mi vide,<br>
lasciando l’atto di cotanto offizio,
</p>
<p>
«guarda com’ entri e di cui tu ti fide;<br>
non t’inganni l’ampiezza de l’intrare!».<br>
E ’l duca mio a lui: «Perché pur gride?
</p>
<p>
Non impedir lo suo fatale andare:<br>
vuolsi così colà dove si puote<br>
ciò che si vuole, e più non dimandare».
</p>
<p>
Or incomincian le dolenti note<br>
a farmisi sentire; or son venuto<br>
là dove molto pianto mi percuote.
</p>
<p>
Io venni in loco d’ogne luce muto,<br>
che mugghia come fa mar per tempesta,<br>
se da contrari venti è combattuto.
</p>
<p>
La bufera infernal, che mai non resta,<br>
mena li spirti con la sua rapina;<br>
voltando e percotendo li molesta.
</p>
<p>
Quando giungon davanti a la ruina,<br>
quivi le strida, il compianto, il lamento;<br>
bestemmian quivi la virtù divina.
</p>
<p>
Intesi ch’a così fatto tormento<br>
enno dannati i peccator carnali,<br>
che la ragion sommettono al talento.
</p>
<p>
E come li stornei ne portan l’ali<br>
nel freddo tempo, a schiera larga e piena,<br>
così quel fiato li spiriti mali
</p>
<p>
di qua, di là, di giù, di sù li mena;<br>
nulla speranza li conforta mai,<br>
non che di posa, ma di minor pena.
</p>
<p>
E come i gru van cantando lor lai,<br>
faccendo in aere di sé lunga riga,<br>
così vid’ io venir, traendo guai,
</p>
<p>
ombre portate da la detta briga;<br>
per ch’i’ dissi: «Maestro, chi son quelle<br>
genti che l’aura nera sì gastiga?».
</p>
<p>
«La prima di color di cui novelle<br>
tu vuo’ saper», mi disse quelli allotta,<br>
«fu imperadrice di molte favelle.
</p>
<p>
A vizio di lussuria fu sì rotta,<br>
che libito fé licito in sua legge,<br>
per tòrre il biasmo in che era condotta.
</p>
<p>
Ell’ è Semiramìs, di cui si legge<br>
che succedette a Nino e fu sua sposa:<br>
tenne la terra che ’l Soldan corregge.
</p>
<p>
L’altra è colei che s’ancise amorosa,<br>
e ruppe fede al cener di Sicheo;<br>
poi è Cleopatràs lussurïosa.
</p>
<p>
Elena vedi, per cui tanto reo<br>
tempo si volse, e vedi ’l grande Achille,<br>
che con amore al fine combatteo.
</p>
<p>
Vedi Parìs, Tristano»; e più di mille<br>
ombre mostrommi e nominommi a dito,<br>
ch’amor di nostra vita dipartille.
</p>
<p>
Poscia ch’io ebbi ’l mio dottore udito<br>
nomar le donne antiche e ’ cavalieri,<br>
pietà mi giunse, e fui quasi smarrito.
</p>
<p>
I’ cominciai: «Poeta, volontieri<br>
parlerei a quei due che ’nsieme vanno,<br>
e paion sì al vento esser leggeri».
</p>
<p>
Ed elli a me: «Vedrai quando saranno<br>
più presso a noi; e tu allor li priega<br>
per quello amor che i mena, ed ei verranno».
</p>
<p>
Sì tosto come il vento a noi li piega,<br>
mossi la voce: «O anime affannate,<br>
venite a noi parlar, s’altri nol niega!».
</p>
<p>
Quali colombe dal disio chiamate<br>
con l’ali alzate e ferme al dolce nido<br>
vegnon per l’aere, dal voler portate;
</p>
<p>
cotali uscir de la schiera ov’ è Dido,<br>
a noi venendo per l’aere maligno,<br>
sì forte fu l’affettüoso grido.
</p>
<p>
«O animal grazïoso e benigno<br>
che visitando vai per l’aere perso<br>
noi che tignemmo il mondo di sanguigno,
</p>
<p>
se fosse amico il re de l’universo,<br>
noi pregheremmo lui de la tua pace,<br>
poi c’hai pietà del nostro mal perverso.
</p>
<p>
Di quel che udire e che parlar vi piace,<br>
noi udiremo e parleremo a voi,<br>
mentre che ’l vento, come fa, ci tace.
</p>
<p>
Siede la terra dove nata fui<br>
su la marina dove ’l Po discende<br>
per aver pace co’ seguaci sui.
</p>
<p>
Amor, ch’al cor gentil ratto s’apprende,<br>
prese costui de la bella persona<br>
che mi fu tolta; e ’l modo ancor m’offende.
</p>
<p>
Amor, ch’a nullo amato amar perdona,<br>
mi prese del costui piacer sì forte,<br>
che, come vedi, ancor non m’abbandona.
</p>
<p>
Amor condusse noi ad una morte.<br>
Caina attende chi a vita ci spense».<br>
Queste parole da lor ci fuor porte.
</p>
<p>
Quand’ io intesi quell’ anime offense,<br>
china’ il viso, e tanto il tenni basso,<br>
fin che ’l poeta mi disse: «Che pense?».
</p>
<p>
Quando rispuosi, cominciai: «Oh lasso,<br>
quanti dolci pensier, quanto disio<br>
menò costoro al doloroso passo!».
</p>
<p>
Poi mi rivolsi a loro e parla’ io,<br>
e cominciai: «Francesca, i tuoi martìri<br>
a lagrimar mi fanno tristo e pio.
</p>
<p>
Ma dimmi: al tempo d’i dolci sospiri,<br>
a che e come concedette amore<br>
che conosceste i dubbiosi disiri?».
</p>
<p>
E quella a me: «Nessun maggior dolore<br>
che ricordarsi del tempo felice<br>
nella miseria; e ciò sa ’l tuo dottore.
</p>
<p>
Ma s’a conoscer la prima radice<br>
del nostro amor tu hai cotanto affetto,<br>
dirò come colui che piange e dice.
</p>
<p>
Noi leggiavamo un giorno per diletto<br>
di Lancialotto come amor lo strinse;<br>
soli eravamo e sanza alcun sospetto.
</p>
<p>
Per più fïate li occhi ci sospinse<br>
quella lettura, e scolorocci il viso;<br>
ma solo un punto fu quel che ci vinse.
</p>
<p>
Quando leggemmo il disïato riso<br>
esser basciato da cotanto amante,<br>
questi, che mai da me non fia diviso,
</p>
<p>
la bocca mi basciò tutto tremante.<br>
Galeotto fu ’l libro e chi lo scrisse:<br>
quel giorno più non vi leggemmo avante».
</p>
<p>
Mentre che l’uno spirto questo disse,<br>
l’altro piangëa; sì che di pietade<br>
io venni men così com’ io morisse.
</p>
<p>
E caddi come corpo morto cade.
</p>
</div>
<!--end canto-->
<div class="canto" id="CantoI.VI">
<p>
Al tornar de la mente, che si chiuse<br>
dinanzi a la pietà d’i due cognati,<br>
che di trestizia tutto mi confuse,
</p>
<p>
novi tormenti e novi tormentati<br>
mi veggio intorno, come ch’io mi mova<br>
e ch’io mi volga, e come che io guati.
</p>
<p>
Io sono al terzo cerchio, de la piova<br>
etterna, maladetta, fredda e greve;<br>
regola e qualità mai non l’è nova.
</p>
<p>
Grandine grossa, acqua tinta e neve<br>
per l’aere tenebroso si riversa;<br>
pute la terra che questo riceve.
</p>
<p>
Cerbero, fiera crudele e diversa,<br>
con tre gole caninamente latra<br>
sovra la gente che quivi è sommersa.
</p>
<p>
Li occhi ha vermigli, la barba unta e atra,<br>
e ’l ventre largo, e unghiate le mani;<br>
graffia li spirti ed iscoia ed isquatra.
</p>
<p>
Urlar li fa la pioggia come cani;<br>
de l’un de’ lati fanno a l’altro schermo;<br>
volgonsi spesso i miseri profani.
</p>
<p>
Quando ci scorse Cerbero, il gran vermo,<br>
le bocche aperse e mostrocci le sanne;<br>
non avea membro che tenesse fermo.
</p>
<p>
E ’l duca mio distese le sue spanne,<br>
prese la terra, e con piene le pugna<br>
la gittò dentro a le bramose canne.
</p>
<p>
Qual è quel cane ch’abbaiando agogna,<br>
e si racqueta poi che ’l pasto morde,<br>
ché solo a divorarlo intende e pugna,
</p>
<p>
cotai si fecer quelle facce lorde<br>
de lo demonio Cerbero, che ’ntrona<br>
l’anime sì, ch’esser vorrebber sorde.
</p>
<p>
Noi passavam su per l’ombre che adona<br>
la greve pioggia, e ponavam le piante<br>
sovra lor vanità che par persona.
</p>
<p>
Elle giacean per terra tutte quante,<br>
fuor d’una ch’a seder si levò, ratto<br>
ch’ella ci vide passarsi davante.
</p>
<p>
«O tu che se’ per questo ’nferno tratto»,<br>
mi disse, «riconoscimi, se sai:<br>
tu fosti, prima ch’io disfatto, fatto».
</p>
<p>
E io a lui: «L’angoscia che tu hai<br>
forse ti tira fuor de la mia mente,<br>
sì che non par ch’i’ ti vedessi mai.
</p>
<p>
Ma dimmi chi tu se’ che ’n sì dolente<br>
loco se’ messo, e hai sì fatta pena,<br>
che, s’altra è maggio, nulla è sì spiacente».
</p>
<p>
Ed elli a me: «La tua città, ch’è piena<br>
d’invidia sì che già trabocca il sacco,<br>
seco mi tenne in la vita serena.
</p>
<p>
Voi cittadini mi chiamaste Ciacco:<br>
per la dannosa colpa de la gola,<br>
come tu vedi, a la pioggia mi fiacco.
</p>
<p>
E io anima trista non son sola,<br>
ché tutte queste a simil pena stanno<br>
per simil colpa». E più non fé parola.
</p>
<p>
Io li rispuosi: «Ciacco, il tuo affanno<br>
mi pesa sì, ch’a lagrimar mi ’nvita;<br>
ma dimmi, se tu sai, a che verranno
</p>
<p>
li cittadin de la città partita;<br>
s’alcun v’è giusto; e dimmi la cagione<br>
per che l’ha tanta discordia assalita».
</p>
<p>
E quelli a me: «Dopo lunga tencione<br>
verranno al sangue, e la parte selvaggia<br>
caccerà l’altra con molta offensione.
</p>
<p>
Poi appresso convien che questa caggia<br>
infra tre soli, e che l’altra sormonti<br>
con la forza di tal che testé piaggia.
</p>
<p>
Alte terrà lungo tempo le fronti,<br>
tenendo l’altra sotto gravi pesi,<br>
come che di ciò pianga o che n’aonti.
</p>
<p>
Giusti son due, e non vi sono intesi;<br>
superbia, invidia e avarizia sono<br>
le tre faville c’hanno i cuori accesi».
</p>
<p>
Qui puose fine al lagrimabil suono.<br>
E io a lui: «Ancor vo’ che mi ’nsegni<br>
e che di più parlar mi facci dono.
</p>
<p>
Farinata e ’l Tegghiaio, che fuor sì degni,<br>
Iacopo Rusticucci, Arrigo e ’l Mosca<br>
e li altri ch’a ben far puoser li ’ngegni,
</p>
<p>
dimmi ove sono e fa ch’io li conosca;<br>
ché gran disio mi stringe di savere<br>
se ’l ciel li addolcia o lo ’nferno li attosca».
</p>
<p>
E quelli: «Ei son tra l’anime più nere;<br>
diverse colpe giù li grava al fondo:<br>
se tanto scendi, là i potrai vedere.
</p>
<p>
Ma quando tu sarai nel dolce mondo,<br>
priegoti ch’a la mente altrui mi rechi:<br>
più non ti dico e più non ti rispondo».
</p>
<p>
Li diritti occhi torse allora in biechi;<br>
guardommi un poco e poi chinò la testa:<br>
cadde con essa a par de li altri ciechi.
</p>
<p>
E ’l duca disse a me: «Più non si desta<br>
di qua dal suon de l’angelica tromba,<br>
quando verrà la nimica podesta:
</p>
<p>
ciascun rivederà la trista tomba,<br>
ripiglierà sua carne e sua figura,<br>
udirà quel ch’in etterno rimbomba».
</p>
<p>
Sì trapassammo per sozza mistura<br>
de l’ombre e de la pioggia, a passi lenti,<br>
toccando un poco la vita futura;
</p>
<p>
per ch’io dissi: «Maestro, esti tormenti<br>
crescerann’ ei dopo la gran sentenza,<br>
o fier minori, o saran sì cocenti?».
</p>
<p>
Ed elli a me: «Ritorna a tua scïenza,<br>
che vuol, quanto la cosa è più perfetta,<br>
più senta il bene, e così la doglienza.
</p>
<p>
Tutto che questa gente maladetta<br>
in vera perfezion già mai non vada,<br>
di là più che di qua essere aspetta».
</p>
<p>
Noi aggirammo a tondo quella strada,<br>
parlando più assai ch’i’ non ridico;<br>
venimmo al punto dove si digrada:
</p>
<p>
quivi trovammo Pluto, il gran nemico.
</p>
</div>
<!--end canto-->
<div class="canto" id="CantoI.VII">
<p>
«Pape Satàn, pape Satàn aleppe!»,<br>
cominciò Pluto con la voce chioccia;<br>
e quel savio gentil, che tutto seppe,
</p>
<p>
disse per confortarmi: «Non ti noccia<br>
la tua paura; ché, poder ch’elli abbia,<br>
non ci torrà lo scender questa roccia».
</p>
<p>
Poi si rivolse a quella ’nfiata labbia,<br>
e disse: «Taci, maladetto lupo!<br>
consuma dentro te con la tua rabbia.
</p>
<p>
Non è sanza cagion l’andare al cupo:<br>
vuolsi ne l’alto, là dove Michele<br>
fé la vendetta del superbo strupo».
</p>
<p>
Quali dal vento le gonfiate vele<br>
caggiono avvolte, poi che l’alber fiacca,<br>
tal cadde a terra la fiera crudele.
</p>
<p>
Così scendemmo ne la quarta lacca,<br>
pigliando più de la dolente ripa<br>
che ’l mal de l’universo tutto insacca.
</p>
<p>
Ahi giustizia di Dio! tante chi stipa<br>
nove travaglie e pene quant’ io viddi?<br>
e perché nostra colpa sì ne scipa?
</p>
<p>
Come fa l’onda là sovra Cariddi,<br>
che si frange con quella in cui s’intoppa,<br>
così convien che qui la gente riddi.
</p>
<p>
Qui vid’ i’ gente più ch’altrove troppa,<br>
e d’una parte e d’altra, con grand’ urli,<br>
voltando pesi per forza di poppa.
</p>
<p>
Percotëansi ’ncontro; e poscia pur lì<br>
si rivolgea ciascun, voltando a retro,<br>
gridando: «Perché tieni?» e «Perché burli?».
</p>
<p>
Così tornavan per lo cerchio tetro<br>
da ogne mano a l’opposito punto,<br>
gridandosi anche loro ontoso metro;
</p>
<p>
poi si volgea ciascun, quand’ era giunto,<br>
per lo suo mezzo cerchio a l’altra giostra.<br>
E io, ch’avea lo cor quasi compunto,
</p>
<p>
dissi: «Maestro mio, or mi dimostra<br>
che gente è questa, e se tutti fuor cherci<br>
questi chercuti a la sinistra nostra».
</p>
<p>
Ed elli a me: «Tutti quanti fuor guerci<br>
sì de la mente in la vita primaia,<br>
che con misura nullo spendio ferci.
</p>
<p>
Assai la voce lor chiaro l’abbaia,<br>
quando vegnono a’ due punti del cerchio<br>
dove colpa contraria li dispaia.
</p>
<p>
Questi fuor cherci, che non han coperchio<br>
piloso al capo, e papi e cardinali,<br>
in cui usa avarizia il suo soperchio».
</p>
<p>
E io: «Maestro, tra questi cotali<br>
dovre’ io ben riconoscere alcuni<br>
che furo immondi di cotesti mali».
</p>
<p>
Ed elli a me: «Vano pensiero aduni:<br>
la sconoscente vita che i fé sozzi,<br>
ad ogne conoscenza or li fa bruni.
</p>
<p>
In etterno verranno a li due cozzi:<br>
questi resurgeranno del sepulcro<br>
col pugno chiuso, e questi coi crin mozzi.
</p>
<p>
Mal dare e mal tener lo mondo pulcro<br>
ha tolto loro, e posti a questa zuffa:<br>
qual ella sia, parole non ci appulcro.
</p>
<p>
Or puoi, figliuol, veder la corta buffa<br>
d’i ben che son commessi a la fortuna,<br>
per che l’umana gente si rabbuffa;
</p>
<p>
ché tutto l’oro ch’è sotto la luna<br>
e che già fu, di quest’ anime stanche<br>
non poterebbe farne posare una».
</p>
<p>
«Maestro mio», diss’ io, «or mi dì anche:<br>
questa fortuna di che tu mi tocche,<br>
che è, che i ben del mondo ha sì tra branche?».
</p>
<p>
E quelli a me: «Oh creature sciocche,<br>
quanta ignoranza è quella che v’offende!<br>
Or vo’ che tu mia sentenza ne ’mbocche.
</p>
<p>
Colui lo cui saver tutto trascende,<br>
fece li cieli e diè lor chi conduce<br>
sì, ch’ogne parte ad ogne parte splende,
</p>
<p>
distribuendo igualmente la luce.<br>
Similemente a li splendor mondani<br>
ordinò general ministra e duce
</p>
<p>
che permutasse a tempo li ben vani<br>
di gente in gente e d’uno in altro sangue,<br>
oltre la difension d’i senni umani;
</p>
<p>
per ch’una gente impera e l’altra langue,<br>
seguendo lo giudicio di costei,<br>
che è occulto come in erba l’angue.
</p>
<p>
Vostro saver non ha contasto a lei:<br>
questa provede, giudica, e persegue<br>
suo regno come il loro li altri dèi.
</p>
<p>
Le sue permutazion non hanno triegue:<br>
necessità la fa esser veloce;<br>
sì spesso vien chi vicenda consegue.
</p>
<p>
Quest’ è colei ch’è tanto posta in croce<br>
pur da color che le dovrien dar lode,<br>
dandole biasmo a torto e mala voce;
</p>
<p>
ma ella s’è beata e ciò non ode:<br>
con l’altre prime creature lieta<br>
volve sua spera e beata si gode.
</p>
<p>
Or discendiamo omai a maggior pieta;<br>
già ogne stella cade che saliva<br>
quand’ io mi mossi, e ’l troppo star si vieta».
</p>
<p>
Noi ricidemmo il cerchio a l’altra riva<br>
sovr’ una fonte che bolle e riversa<br>
per un fossato che da lei deriva.
</p>
<p>
L’acqua era buia assai più che persa;<br>
e noi, in compagnia de l’onde bige,<br>
intrammo giù per una via diversa.
</p>
<p>
In la palude va c’ha nome Stige<br>
questo tristo ruscel, quand’ è disceso<br>
al piè de le maligne piagge grige.
</p>
<p>
E io, che di mirare stava inteso,<br>
vidi genti fangose in quel pantano,<br>
ignude tutte, con sembiante offeso.
</p>
<p>
Queste si percotean non pur con mano,<br>
ma con la testa e col petto e coi piedi,<br>
troncandosi co’ denti a brano a brano.
</p>
<p>
Lo buon maestro disse: «Figlio, or vedi<br>
l’anime di color cui vinse l’ira;<br>
e anche vo’ che tu per certo credi
</p>
<p>
che sotto l’acqua è gente che sospira,<br>
e fanno pullular quest’ acqua al summo,<br>
come l’occhio ti dice, u’ che s’aggira.
</p>
<p>
Fitti nel limo dicon: “Tristi fummo<br>
ne l’aere dolce che dal sol s’allegra,<br>
portando dentro accidïoso fummo:
</p>
<p>
or ci attristiam ne la belletta negra”.<br>
Quest’ inno si gorgoglian ne la strozza,<br>
ché dir nol posson con parola integra».
</p>
<p>
Così girammo de la lorda pozza<br>
grand’ arco tra la ripa secca e ’l mézzo,<br>
con li occhi vòlti a chi del fango ingozza.
</p>
<p>
Venimmo al piè d’una torre al da sezzo.
</p>
</div>
<!--end canto-->
<div class="canto" id="CantoI.VIII">
<p>
Io dico, seguitando, ch’assai prima<br>
che noi fossimo al piè de l’alta torre,<br>
li occhi nostri n’andar suso a la cima
</p>
<p>
per due fiammette che i vedemmo porre,<br>
e un’altra da lungi render cenno,<br>
tanto ch’a pena il potea l’occhio tòrre.
</p>
<p>
E io mi volsi al mar di tutto ’l senno;<br>
dissi: «Questo che dice? e che risponde<br>
quell’ altro foco? e chi son quei che ’l fenno?».
</p>
<p>
Ed elli a me: «Su per le sucide onde<br>
già scorgere puoi quello che s’aspetta,<br>
se ’l fummo del pantan nol ti nasconde».
</p>
<p>
Corda non pinse mai da sé saetta<br>
che sì corresse via per l’aere snella,<br>
com’ io vidi una nave piccioletta
</p>
<p>
venir per l’acqua verso noi in quella,<br>
sotto ’l governo d’un sol galeoto,<br>
che gridava: «Or se’ giunta, anima fella!».
</p>
<p>
«Flegïàs, Flegïàs, tu gridi a vòto»,<br>
disse lo mio segnore, «a questa volta:<br>
più non ci avrai che sol passando il loto».
</p>
<p>
Qual è colui che grande inganno ascolta<br>
che li sia fatto, e poi se ne rammarca,<br>
fecesi Flegïàs ne l’ira accolta.
</p>
<p>
Lo duca mio discese ne la barca,<br>
e poi mi fece intrare appresso lui;<br>
e sol quand’ io fui dentro parve carca.
</p>
<p>
Tosto che ’l duca e io nel legno fui,<br>
segando se ne va l’antica prora<br>
de l’acqua più che non suol con altrui.
</p>
<p>
Mentre noi corravam la morta gora,<br>
dinanzi mi si fece un pien di fango,<br>
e disse: «Chi se’ tu che vieni anzi ora?».
</p>
<p>
E io a lui: «S’i’ vegno, non rimango;<br>
ma tu chi se’, che sì se’ fatto brutto?».<br>
Rispuose: «Vedi che son un che piango».
</p>
<p>
E io a lui: «Con piangere e con lutto,<br>
spirito maladetto, ti rimani;<br>
ch’i’ ti conosco, ancor sie lordo tutto».
</p>
<p>
Allor distese al legno ambo le mani;<br>
per che ’l maestro accorto lo sospinse,<br>
dicendo: «Via costà con li altri cani!».
</p>
<p>
Lo collo poi con le braccia mi cinse;<br>
basciommi ’l volto e disse: «Alma sdegnosa,<br>
benedetta colei che ’n te s’incinse!
</p>
<p>
Quei fu al mondo persona orgogliosa;<br>
bontà non è che sua memoria fregi:<br>
così s’è l’ombra sua qui furïosa.
</p>
<p>
Quanti si tegnon or là sù gran regi<br>
che qui staranno come porci in brago,<br>
di sé lasciando orribili dispregi!».
</p>
<p>
E io: «Maestro, molto sarei vago<br>
di vederlo attuffare in questa broda<br>
prima che noi uscissimo del lago».
</p>
<p>
Ed elli a me: «Avante che la proda<br>
ti si lasci veder, tu sarai sazio:<br>
di tal disïo convien che tu goda».
</p>
<p>
Dopo ciò poco vid’ io quello strazio<br>
far di costui a le fangose genti,<br>
che Dio ancor ne lodo e ne ringrazio.
</p>
<p>
Tutti gridavano: «A Filippo Argenti!»;<br>
e ’l fiorentino spirito bizzarro<br>
in sé medesmo si volvea co’ denti.
</p>
<p>
Quivi il lasciammo, che più non ne narro;<br>
ma ne l’orecchie mi percosse un duolo,<br>
per ch’io avante l’occhio intento sbarro.
</p>
<p>
Lo buon maestro disse: «Omai, figliuolo,<br>
s’appressa la città c’ha nome Dite,<br>
coi gravi cittadin, col grande stuolo».
</p>
<p>
E io: «Maestro, già le sue meschite<br>
là entro certe ne la valle cerno,<br>
vermiglie come se di foco uscite
</p>
<p>
fossero». Ed ei mi disse: «Il foco etterno<br>
ch’entro l’affoca le dimostra rosse,<br>
come tu vedi in questo basso inferno».
</p>
<p>
Noi pur giugnemmo dentro a l’alte fosse<br>
che vallan quella terra sconsolata:<br>
le mura mi parean che ferro fosse.
</p>
<p>
Non sanza prima far grande aggirata,<br>
venimmo in parte dove il nocchier forte<br>
«Usciteci», gridò: «qui è l’intrata».
</p>
<p>
Io vidi più di mille in su le porte<br>
da ciel piovuti, che stizzosamente<br>
dicean: «Chi è costui che sanza morte
</p>
<p>
va per lo regno de la morta gente?».<br>
E ’l savio mio maestro fece segno<br>
di voler lor parlar segretamente.
</p>
<p>
Allor chiusero un poco il gran disdegno<br>
e disser: «Vien tu solo, e quei sen vada<br>
che sì ardito intrò per questo regno.
</p>
<p>
Sol si ritorni per la folle strada:<br>
pruovi, se sa; ché tu qui rimarrai,<br>
che li ha’ iscorta sì buia contrada».
</p>
<p>
Pensa, lettor, se io mi sconfortai<br>
nel suon de le parole maladette,<br>
ché non credetti ritornarci mai.
</p>
<p>
«O caro duca mio, che più di sette<br>
volte m’hai sicurtà renduta e tratto<br>
d’alto periglio che ’ncontra mi stette,
</p>
<p>
non mi lasciar», diss’ io, «così disfatto;<br>
e se ’l passar più oltre ci è negato,<br>
ritroviam l’orme nostre insieme ratto».
</p>
<p>
E quel segnor che lì m’avea menato,<br>
mi disse: «Non temer; ché ’l nostro passo<br>
non ci può tòrre alcun: da tal n’è dato.
</p>
<p>
Ma qui m’attendi, e lo spirito lasso<br>
conforta e ciba di speranza buona,<br>
ch’i’ non ti lascerò nel mondo basso».
</p>
<p>
Così sen va, e quivi m’abbandona<br>
lo dolce padre, e io rimagno in forse,<br>
che sì e no nel capo mi tenciona.
</p>
<p>
Udir non potti quello ch’a lor porse;<br>
ma ei non stette là con essi guari,<br>
che ciascun dentro a pruova si ricorse.
</p>
<p>
Chiuser le porte que’ nostri avversari<br>
nel petto al mio segnor, che fuor rimase<br>
e rivolsesi a me con passi rari.
</p>
<p>
Li occhi a la terra e le ciglia avea rase<br>
d’ogne baldanza, e dicea ne’ sospiri:<br>
«Chi m’ha negate le dolenti case!».
</p>
<p>
E a me disse: «Tu, perch’ io m’adiri,<br>
non sbigottir, ch’io vincerò la prova,<br>
qual ch’a la difension dentro s’aggiri.
</p>
<p>
Questa lor tracotanza non è nova;<br>
ché già l’usaro a men segreta porta,<br>
la qual sanza serrame ancor si trova.
</p>
<p>
Sovr’ essa vedestù la scritta morta:<br>
e già di qua da lei discende l’erta,<br>
passando per li cerchi sanza scorta,
</p>
<p>
tal che per lui ne fia la terra aperta».
</p>
</div>
<!--end canto-->
<div class="canto" id="CantoI.IX">
<p>
Quel color che viltà di fuor mi pinse<br>
veggendo il duca mio tornare in volta,<br>
più tosto dentro il suo novo ristrinse.
</p>
<p>
Attento si fermò com’ uom ch’ascolta;<br>
ché l’occhio nol potea menare a lunga<br>
per l’aere nero e per la nebbia folta.
</p>
<p>
«Pur a noi converrà vincer la punga»,<br>
cominciò el, «se non . . . Tal ne s’offerse.<br>
Oh quanto tarda a me ch’altri qui giunga!».
</p>
<p>
I’ vidi ben sì com’ ei ricoperse<br>
lo cominciar con l’altro che poi venne,<br>
che fur parole a le prime diverse;
</p>
<p>
ma nondimen paura il suo dir dienne,<br>
perch’ io traeva la parola tronca<br>
forse a peggior sentenzia che non tenne.
</p>
<p>
«In questo fondo de la trista conca<br>
discende mai alcun del primo grado,<br>
che sol per pena ha la speranza cionca?».
</p>
<p>
Questa question fec’ io; e quei «Di rado<br>
incontra», mi rispuose, «che di noi<br>
faccia il cammino alcun per qual io vado.
</p>
<p>
Ver è ch’altra fïata qua giù fui,<br>
congiurato da quella Eritón cruda<br>
che richiamava l’ombre a’ corpi sui.
</p>
<p>
Di poco era di me la carne nuda,<br>
ch’ella mi fece intrar dentr’ a quel muro,<br>
per trarne un spirto del cerchio di Giuda.
</p>
<p>
Quell’ è ’l più basso loco e ’l più oscuro,<br>
e ’l più lontan dal ciel che tutto gira:<br>
ben so ’l cammin; però ti fa sicuro.
</p>
<p>
Questa palude che ’l gran puzzo spira<br>
cigne dintorno la città dolente,<br>
u’ non potemo intrare omai sanz’ ira».
</p>
<p>
E altro disse, ma non l’ho a mente;<br>
però che l’occhio m’avea tutto tratto<br>
ver’ l’alta torre a la cima rovente,
</p>
<p>
dove in un punto furon dritte ratto<br>
tre furïe infernal di sangue tinte,<br>
che membra feminine avieno e atto,
</p>
<p>
e con idre verdissime eran cinte;<br>
serpentelli e ceraste avien per crine,<br>
onde le fiere tempie erano avvinte.
</p>
<p>
E quei, che ben conobbe le meschine<br>
de la regina de l’etterno pianto,<br>
«Guarda», mi disse, «le feroci Erine.
</p>
<p>
Quest’ è Megera dal sinistro canto;<br>
quella che piange dal destro è Aletto;<br>
Tesifón è nel mezzo»; e tacque a tanto.
</p>
<p>
Con l’unghie si fendea ciascuna il petto;<br>
battiensi a palme e gridavan sì alto,<br>
ch’i’ mi strinsi al poeta per sospetto.
</p>
<p>
«Vegna Medusa: sì ’l farem di smalto»,<br>
dicevan tutte riguardando in giuso;<br>
«mal non vengiammo in Tesëo l’assalto».
</p>
<p>
«Volgiti ’n dietro e tien lo viso chiuso;<br>
ché se ’l Gorgón si mostra e tu ’l vedessi,<br>
nulla sarebbe di tornar mai suso».
</p>
<p>
Così disse ’l maestro; ed elli stessi<br>
mi volse, e non si tenne a le mie mani,<br>
che con le sue ancor non mi chiudessi.
</p>
<p>
O voi ch’avete li ’ntelletti sani,<br>
mirate la dottrina che s’asconde<br>
sotto ’l velame de li versi strani.
</p>
<p>
E già venìa su per le torbide onde<br>
un fracasso d’un suon, pien di spavento,<br>
per cui tremavano amendue le sponde,
</p>
<p>
non altrimenti fatto che d’un vento<br>
impetüoso per li avversi ardori,<br>
che fier la selva e sanz’ alcun rattento
</p>
<p>
li rami schianta, abbatte e porta fori;<br>
dinanzi polveroso va superbo,<br>
e fa fuggir le fiere e li pastori.
</p>
<p>
Li occhi mi sciolse e disse: «Or drizza il nerbo<br>
del viso su per quella schiuma antica<br>
per indi ove quel fummo è più acerbo».
</p>
<p>
Come le rane innanzi a la nimica<br>
biscia per l’acqua si dileguan tutte,<br>
fin ch’a la terra ciascuna s’abbica,
</p>
<p>
vid’ io più di mille anime distrutte<br>
fuggir così dinanzi ad un ch’al passo<br>
passava Stige con le piante asciutte.
</p>
<p>
Dal volto rimovea quell’ aere grasso,<br>
menando la sinistra innanzi spesso;<br>
e sol di quell’ angoscia parea lasso.
</p>
<p>
Ben m’accorsi ch’elli era da ciel messo,<br>
e volsimi al maestro; e quei fé segno<br>
ch’i’ stessi queto ed inchinassi ad esso.
</p>
<p>
Ahi quanto mi parea pien di disdegno!<br>
Venne a la porta e con una verghetta<br>
l’aperse, che non v’ebbe alcun ritegno.
</p>
<p>
«O cacciati del ciel, gente dispetta»,<br>
cominciò elli in su l’orribil soglia,<br>
«ond’ esta oltracotanza in voi s’alletta?
</p>
<p>
Perché recalcitrate a quella voglia<br>
a cui non puote il fin mai esser mozzo,<br>
e che più volte v’ha cresciuta doglia?
</p>
<p>
Che giova ne le fata dar di cozzo?<br>
Cerbero vostro, se ben vi ricorda,<br>
ne porta ancor pelato il mento e ’l gozzo».
</p>
<p>
Poi si rivolse per la strada lorda,<br>
e non fé motto a noi, ma fé sembiante<br>
d’omo cui altra cura stringa e morda
</p>
<p>
che quella di colui che li è davante;<br>
e noi movemmo i piedi inver’ la terra,<br>
sicuri appresso le parole sante.
</p>
<p>
Dentro li ’ntrammo sanz’ alcuna guerra;<br>
e io, ch’avea di riguardar disio<br>
la condizion che tal fortezza serra,
</p>
<p>
com’ io fui dentro, l’occhio intorno invio:<br>
e veggio ad ogne man grande campagna,<br>
piena di duolo e di tormento rio.
</p>
<p>
Sì come ad Arli, ove Rodano stagna,<br>
sì com’ a Pola, presso del Carnaro<br>
ch’Italia chiude e suoi termini bagna,
</p>
<p>
fanno i sepulcri tutt’ il loco varo,<br>
così facevan quivi d’ogne parte,<br>
salvo che ’l modo v’era più amaro;
</p>
<p>
ché tra li avelli fiamme erano sparte,<br>
per le quali eran sì del tutto accesi,<br>
che ferro più non chiede verun’ arte.
</p>
<p>
Tutti li lor coperchi eran sospesi,<br>
e fuor n’uscivan sì duri lamenti,<br>
che ben parean di miseri e d’offesi.
</p>
<p>
E io: «Maestro, quai son quelle genti<br>
che, seppellite dentro da quell’ arche,<br>
si fan sentir coi sospiri dolenti?».
</p>
<p>
E quelli a me: «Qui son li eresïarche<br>
con lor seguaci, d’ogne setta, e molto<br>
più che non credi son le tombe carche.
</p>
<p>
Simile qui con simile è sepolto,<br>
e i monimenti son più e men caldi».<br>
E poi ch’a la man destra si fu vòlto,
</p>
<p>
passammo tra i martìri e li alti spaldi.
</p>
</div>
<!--end canto-->
<div class="canto" id="CantoI.X">
<p>
Ora sen va per un secreto calle,<br>
tra ’l muro de la terra e li martìri,<br>
lo mio maestro, e io dopo le spalle.
</p>
<p>
«O virtù somma, che per li empi giri<br>
mi volvi», cominciai, «com’ a te piace,<br>
parlami, e sodisfammi a’ miei disiri.
</p>
<p>
La gente che per li sepolcri giace<br>
potrebbesi veder? già son levati<br>
tutt’ i coperchi, e nessun guardia face».
</p>
<p>
E quelli a me: «Tutti saran serrati<br>
quando di Iosafàt qui torneranno<br>
coi corpi che là sù hanno lasciati.
</p>
<p>
Suo cimitero da questa parte hanno<br>
con Epicuro tutti suoi seguaci,<br>
che l’anima col corpo morta fanno.
</p>
<p>
Però a la dimanda che mi faci<br>
quinc’ entro satisfatto sarà tosto,<br>
e al disio ancor che tu mi taci».
</p>
<p>
E io: «Buon duca, non tegno riposto<br>
a te mio cuor se non per dicer poco,<br>
e tu m’hai non pur mo a ciò disposto».
</p>
<p>
«O Tosco che per la città del foco<br>
vivo ten vai così parlando onesto,<br>
piacciati di restare in questo loco.
</p>
<p>
La tua loquela ti fa manifesto<br>
di quella nobil patrïa natio,<br>
a la qual forse fui troppo molesto».
</p>
<p>
Subitamente questo suono uscìo<br>
d’una de l’arche; però m’accostai,<br>
temendo, un poco più al duca mio.
</p>
<p>
Ed el mi disse: «Volgiti! Che fai?<br>
Vedi là Farinata che s’è dritto:<br>
da la cintola in sù tutto ’l vedrai».
</p>
<p>
Io avea già il mio viso nel suo fitto;<br>
ed el s’ergea col petto e con la fronte<br>
com’ avesse l’inferno a gran dispitto.
</p>
<p>
E l’animose man del duca e pronte<br>
mi pinser tra le sepulture a lui,<br>
dicendo: «Le parole tue sien conte».
</p>
<p>
Com’ io al piè de la sua tomba fui,<br>
guardommi un poco, e poi, quasi sdegnoso,<br>
mi dimandò: «Chi fuor li maggior tui?».
</p>
<p>
Io ch’era d’ubidir disideroso,<br>
non gliel celai, ma tutto gliel’ apersi;<br>
ond’ ei levò le ciglia un poco in suso;
</p>
<p>
poi disse: «Fieramente furo avversi<br>
a me e a miei primi e a mia parte,<br>
sì che per due fïate li dispersi».
</p>
<p>
«S’ei fur cacciati, ei tornar d’ogne parte»,<br>
rispuos’ io lui, «l’una e l’altra fïata;<br>
ma i vostri non appreser ben quell’ arte».
</p>
<p>
Allor surse a la vista scoperchiata<br>
un’ombra, lungo questa, infino al mento:<br>
credo che s’era in ginocchie levata.
</p>
<p>
Dintorno mi guardò, come talento<br>
avesse di veder s’altri era meco;<br>
e poi che ’l sospecciar fu tutto spento,
</p>
<p>
piangendo disse: «Se per questo cieco<br>
carcere vai per altezza d’ingegno,<br>
mio figlio ov’ è? e perché non è teco?».
</p>
<p>
E io a lui: «Da me stesso non vegno:<br>
colui ch’attende là, per qui mi mena<br>
forse cui Guido vostro ebbe a disdegno».
</p>
<p>
Le sue parole e ’l modo de la pena<br>
m’avean di costui già letto il nome;<br>
però fu la risposta così piena.
</p>
<p>
Di sùbito drizzato gridò: «Come?<br>
dicesti “elli ebbe”? non viv’ elli ancora?<br>
non fiere li occhi suoi lo dolce lume?».
</p>
<p>
Quando s’accorse d’alcuna dimora<br>
ch’io facëa dinanzi a la risposta,<br>
supin ricadde e più non parve fora.
</p>
<p>
Ma quell’ altro magnanimo, a cui posta<br>
restato m’era, non mutò aspetto,<br>
né mosse collo, né piegò sua costa;
</p>
<p>
e sé continüando al primo detto,<br>
«S’elli han quell’ arte», disse, «male appresa,<br>
ciò mi tormenta più che questo letto.
</p>
<p>
Ma non cinquanta volte fia raccesa<br>
la faccia de la donna che qui regge,<br>
che tu saprai quanto quell’ arte pesa.
</p>
<p>
E se tu mai nel dolce mondo regge,<br>
dimmi: perché quel popolo è sì empio<br>
incontr’ a’ miei in ciascuna sua legge?».
</p>
<p>
Ond’ io a lui: «Lo strazio e ’l grande scempio<br>
che fece l’Arbia colorata in rosso,<br>
tal orazion fa far nel nostro tempio».
</p>
<p>
Poi ch’ebbe sospirando il capo mosso,<br>
«A ciò non fu’ io sol», disse, «né certo<br>
sanza cagion con li altri sarei mosso.
</p>
<p>
Ma fu’ io solo, là dove sofferto<br>
fu per ciascun di tòrre via Fiorenza,<br>
colui che la difesi a viso aperto».
</p>
<p>
«Deh, se riposi mai vostra semenza»,<br>
prega’ io lui, «solvetemi quel nodo<br>
che qui ha ’nviluppata mia sentenza.
</p>
<p>
El par che voi veggiate, se ben odo,<br>
dinanzi quel che ’l tempo seco adduce,<br>
e nel presente tenete altro modo».
</p>
<p>
«Noi veggiam, come quei c’ha mala luce,<br>
le cose», disse, «che ne son lontano;<br>
cotanto ancor ne splende il sommo duce.
</p>
<p>
Quando s’appressano o son, tutto è vano<br>
nostro intelletto; e s’altri non ci apporta,<br>
nulla sapem di vostro stato umano.
</p>
<p>
Però comprender puoi che tutta morta<br>
fia nostra conoscenza da quel punto<br>
che del futuro fia chiusa la porta».
</p>
<p>
Allor, come di mia colpa compunto,<br>
dissi: «Or direte dunque a quel caduto<br>
che ’l suo nato è co’ vivi ancor congiunto;
</p>
<p>
e s’i’ fui, dianzi, a la risposta muto,<br>
fate i saper che ’l fei perché pensava<br>
già ne l’error che m’avete soluto».
</p>
<p>
E già ’l maestro mio mi richiamava;<br>
per ch’i’ pregai lo spirto più avaccio<br>
che mi dicesse chi con lu’ istava.
</p>
<p>
Dissemi: «Qui con più di mille giaccio:<br>
qua dentro è ’l secondo Federico<br>
e ’l Cardinale; e de li altri mi taccio».
</p>
<p>
Indi s’ascose; e io inver’ l’antico<br>
poeta volsi i passi, ripensando<br>
a quel parlar che mi parea nemico.
</p>
<p>
Elli si mosse; e poi, così andando,<br>
mi disse: «Perché se’ tu sì smarrito?».<br>
E io li sodisfeci al suo dimando.
</p>
<p>
«La mente tua conservi quel ch’udito<br>
hai contra te», mi comandò quel saggio;<br>
«e ora attendi qui», e drizzò ’l dito:
</p>
<p>
«quando sarai dinanzi al dolce raggio<br>
di quella il cui bell’ occhio tutto vede,<br>
da lei saprai di tua vita il vïaggio».
</p>
<p>
Appresso mosse a man sinistra il piede:<br>
lasciammo il muro e gimmo inver’ lo mezzo<br>
per un sentier ch’a una valle fiede,
</p>
<p>
che ’nfin là sù facea spiacer suo lezzo.
</p>
</div>
<!--end canto-->
<div class="canto" id="CantoI.XI">
<p>
In su l’estremità d’un’alta ripa<br>
che facevan gran pietre rotte in cerchio,<br>
venimmo sopra più crudele stipa;
</p>
<p>
e quivi, per l’orribile soperchio<br>
del puzzo che ’l profondo abisso gitta,<br>
ci raccostammo, in dietro, ad un coperchio
</p>
<p>
d’un grand’ avello, ov’ io vidi una scritta<br>
che dicea: ‘Anastasio papa guardo,<br>
lo qual trasse Fotin de la via dritta’.
</p>
<p>
«Lo nostro scender conviene esser tardo,<br>
sì che s’ausi un poco in prima il senso<br>
al tristo fiato; e poi no i fia riguardo».
</p>
<p>
Così ’l maestro; e io «Alcun compenso»,<br>
dissi lui, «trova che ’l tempo non passi<br>
perduto». Ed elli: «Vedi ch’a ciò penso».
</p>
<p>
«Figliuol mio, dentro da cotesti sassi»,<br>
cominciò poi a dir, «son tre cerchietti<br>
di grado in grado, come que’ che lassi.
</p>
<p>
Tutti son pien di spirti maladetti;<br>
ma perché poi ti basti pur la vista,<br>
intendi come e perché son costretti.
</p>
<p>
D’ogne malizia, ch’odio in cielo acquista,<br>
ingiuria è ’l fine, ed ogne fin cotale<br>
o con forza o con frode altrui contrista.
</p>
<p>
Ma perché frode è de l’uom proprio male,<br>
più spiace a Dio; e però stan di sotto<br>
li frodolenti, e più dolor li assale.
</p>
<p>
Di vïolenti il primo cerchio è tutto;<br>
ma perché si fa forza a tre persone,<br>
in tre gironi è distinto e costrutto.
</p>
<p>
A Dio, a sé, al prossimo si pòne<br>
far forza, dico in loro e in lor cose,<br>
come udirai con aperta ragione.
</p>
<p>
Morte per forza e ferute dogliose<br>
nel prossimo si danno, e nel suo avere<br>
ruine, incendi e tollette dannose;
</p>
<p>
onde omicide e ciascun che mal fiere,<br>
guastatori e predon, tutti tormenta<br>
lo giron primo per diverse schiere.
</p>
<p>
Puote omo avere in sé man vïolenta<br>
e ne’ suoi beni; e però nel secondo<br>
giron convien che sanza pro si penta
</p>
<p>
qualunque priva sé del vostro mondo,<br>
biscazza e fonde la sua facultade,<br>
e piange là dov’ esser de’ giocondo.
</p>
<p>
Puossi far forza ne la deïtade,<br>
col cor negando e bestemmiando quella,<br>
e spregiando natura e sua bontade;
</p>
<p>
e però lo minor giron suggella<br>
del segno suo e Soddoma e Caorsa<br>
e chi, spregiando Dio col cor, favella.
</p>
<p>
La frode, ond’ ogne coscïenza è morsa,<br>
può l’omo usare in colui che ’n lui fida<br>
e in quel che fidanza non imborsa.
</p>
<p>
Questo modo di retro par ch’incida<br>
pur lo vinco d’amor che fa natura;<br>
onde nel cerchio secondo s’annida
</p>
<p>
ipocresia, lusinghe e chi affattura,<br>
falsità, ladroneccio e simonia,<br>
ruffian, baratti e simile lordura.
</p>
<p>
Per l’altro modo quell’ amor s’oblia<br>
che fa natura, e quel ch’è poi aggiunto,<br>
di che la fede spezïal si cria;
</p>
<p>
onde nel cerchio minore, ov’ è ’l punto<br>
de l’universo in su che Dite siede,<br>
qualunque trade in etterno è consunto».
</p>
<p>
E io: «Maestro, assai chiara procede<br>
la tua ragione, e assai ben distingue<br>
questo baràtro e ’l popol ch’e’ possiede.
</p>
<p>
Ma dimmi: quei de la palude pingue,<br>
che mena il vento, e che batte la pioggia,<br>
e che s’incontran con sì aspre lingue,
</p>
<p>
perché non dentro da la città roggia<br>
sono ei puniti, se Dio li ha in ira?<br>
e se non li ha, perché sono a tal foggia?».
</p>
<p>
Ed elli a me «Perché tanto delira»,<br>
disse, «lo ’ngegno tuo da quel che sòle?<br>
o ver la mente dove altrove mira?
</p>
<p>
Non ti rimembra di quelle parole<br>
con le quai la tua Etica pertratta<br>
le tre disposizion che ’l ciel non vole,
</p>
<p>
incontenenza, malizia e la matta<br>
bestialitade? e come incontenenza<br>
men Dio offende e men biasimo accatta?
</p>
<p>
Se tu riguardi ben questa sentenza,<br>
e rechiti a la mente chi son quelli<br>
che sù di fuor sostegnon penitenza,
</p>
<p>
tu vedrai ben perché da questi felli<br>
sien dipartiti, e perché men crucciata<br>
la divina vendetta li martelli».
</p>
<p>
«O sol che sani ogne vista turbata,<br>
tu mi contenti sì quando tu solvi,<br>
che, non men che saver, dubbiar m’aggrata.
</p>
<p>
Ancora in dietro un poco ti rivolvi»,<br>
diss’ io, «là dove di’ ch’usura offende<br>
la divina bontade, e ’l groppo solvi».
</p>
<p>
«Filosofia», mi disse, «a chi la ’ntende,<br>
nota, non pure in una sola parte,<br>
come natura lo suo corso prende
</p>
<p>
dal divino ’ntelletto e da sua arte;<br>
e se tu ben la tua Fisica note,<br>
tu troverai, non dopo molte carte,
</p>
<p>
che l’arte vostra quella, quanto pote,<br>
segue, come ’l maestro fa ’l discente;<br>
sì che vostr’ arte a Dio quasi è nepote.
</p>
<p>
Da queste due, se tu ti rechi a mente<br>
lo Genesì dal principio, convene<br>
prender sua vita e avanzar la gente;
</p>
<p>
e perché l’usuriere altra via tene,<br>
per sé natura e per la sua seguace<br>
dispregia, poi ch’in altro pon la spene.
</p>
<p>
Ma seguimi oramai che ’l gir mi piace;<br>
ché i Pesci guizzan su per l’orizzonta,<br>
e ’l Carro tutto sovra ’l Coro giace,
</p>
<p>
e ’l balzo via là oltra si dismonta».
</p>
</div>
<!--end canto-->
<div class="canto" id="CantoI.XII">
<p>
Era lo loco ov’ a scender la riva<br>
venimmo, alpestro e, per quel che v’er’ anco,<br>
tal, ch’ogne vista ne sarebbe schiva.
</p>
<p>
Qual è quella ruina che nel fianco<br>
di qua da Trento l’Adice percosse,<br>
o per tremoto o per sostegno manco,
</p>
<p>
che da cima del monte, onde si mosse,<br>
al piano è sì la roccia discoscesa,<br>
ch’alcuna via darebbe a chi sù fosse:
</p>
<p>
cotal di quel burrato era la scesa;<br>
e ’n su la punta de la rotta lacca<br>
l’infamïa di Creti era distesa
</p>
<p>
che fu concetta ne la falsa vacca;<br>
e quando vide noi, sé stesso morse,<br>
sì come quei cui l’ira dentro fiacca.
</p>
<p>
Lo savio mio inver’ lui gridò: «Forse<br>
tu credi che qui sia ’l duca d’Atene,<br>
che sù nel mondo la morte ti porse?
</p>
<p>
Pàrtiti, bestia, ché questi non vene<br>
ammaestrato da la tua sorella,<br>
ma vassi per veder le vostre pene».
</p>
<p>
Qual è quel toro che si slaccia in quella<br>
c’ha ricevuto già ’l colpo mortale,<br>
che gir non sa, ma qua e là saltella,
</p>
<p>
vid’ io lo Minotauro far cotale;<br>
e quello accorto gridò: «Corri al varco;<br>
mentre ch’e’ ’nfuria, è buon che tu ti cale».
</p>
<p>
Così prendemmo via giù per lo scarco<br>
di quelle pietre, che spesso moviensi<br>
sotto i miei piedi per lo novo carco.
</p>
<p>
Io gia pensando; e quei disse: «Tu pensi<br>
forse a questa ruina, ch’è guardata<br>
da quell’ ira bestial ch’i’ ora spensi.
</p>
<p>
Or vo’ che sappi che l’altra fïata<br>
ch’i’ discesi qua giù nel basso inferno,<br>
questa roccia non era ancor cascata.
</p>
<p>
Ma certo poco pria, se ben discerno,<br>
che venisse colui che la gran preda<br>
levò a Dite del cerchio superno,
</p>
<p>
da tutte parti l’alta valle feda<br>
tremò sì, ch’i’ pensai che l’universo<br>
sentisse amor, per lo qual è chi creda
</p>
<p>
più volte il mondo in caòsso converso;<br>
e in quel punto questa vecchia roccia,<br>
qui e altrove, tal fece riverso.
</p>
<p>
Ma ficca li occhi a valle, ché s’approccia<br>
la riviera del sangue in la qual bolle<br>
qual che per vïolenza in altrui noccia».
</p>
<p>
Oh cieca cupidigia e ira folle,<br>
che sì ci sproni ne la vita corta,<br>
e ne l’etterna poi sì mal c’immolle!
</p>
<p>
Io vidi un’ampia fossa in arco torta,<br>
come quella che tutto ’l piano abbraccia,<br>
secondo ch’avea detto la mia scorta;
</p>
<p>
e tra ’l piè de la ripa ed essa, in traccia<br>
corrien centauri, armati di saette,<br>
come solien nel mondo andare a caccia.
</p>
<p>
Veggendoci calar, ciascun ristette,<br>
e de la schiera tre si dipartiro<br>
con archi e asticciuole prima elette;
</p>
<p>
e l’un gridò da lungi: «A qual martiro<br>
venite voi che scendete la costa?<br>
Ditel costinci; se non, l’arco tiro».
</p>
<p>
Lo mio maestro disse: «La risposta<br>
farem noi a Chirón costà di presso:<br>
mal fu la voglia tua sempre sì tosta».
</p>
<p>
Poi mi tentò, e disse: «Quelli è Nesso,<br>
che morì per la bella Deianira,<br>
e fé di sé la vendetta elli stesso.
</p>
<p>
E quel di mezzo, ch’al petto si mira,<br>
è il gran Chirón, il qual nodrì Achille;<br>
quell’ altro è Folo, che fu sì pien d’ira.
</p>
<p>
Dintorno al fosso vanno a mille a mille,<br>
saettando qual anima si svelle<br>
del sangue più che sua colpa sortille».
</p>
<p>
Noi ci appressammo a quelle fiere isnelle:<br>
Chirón prese uno strale, e con la cocca<br>
fece la barba in dietro a le mascelle.
</p>
<p>
Quando s’ebbe scoperta la gran bocca,<br>
disse a’ compagni: «Siete voi accorti<br>
che quel di retro move ciò ch’el tocca?
</p>
<p>
Così non soglion far li piè d’i morti».<br>
E ’l mio buon duca, che già li er’ al petto,<br>
dove le due nature son consorti,
</p>
<p>
rispuose: «Ben è vivo, e sì soletto<br>
mostrar li mi convien la valle buia;<br>
necessità ’l ci ’nduce, e non diletto.
</p>
<p>
Tal si partì da cantare alleluia<br>
che mi commise quest’ officio novo:<br>
non è ladron, né io anima fuia.
</p>
<p>
Ma per quella virtù per cu’ io movo<br>
li passi miei per sì selvaggia strada,<br>
danne un de’ tuoi, a cui noi siamo a provo,
</p>
<p>
e che ne mostri là dove si guada,<br>
e che porti costui in su la groppa,<br>
ché non è spirto che per l’aere vada».
</p>
<p>
Chirón si volse in su la destra poppa,<br>
e disse a Nesso: «Torna, e sì li guida,<br>
e fa cansar s’altra schiera v’intoppa».
</p>
<p>
Or ci movemmo con la scorta fida<br>
lungo la proda del bollor vermiglio,<br>
dove i bolliti facieno alte strida.
</p>
<p>
Io vidi gente sotto infino al ciglio;<br>
e ’l gran centauro disse: «E’ son tiranni<br>
che dier nel sangue e ne l’aver di piglio.
</p>
<p>
Quivi si piangon li spietati danni;<br>
quivi è Alessandro, e Dïonisio fero<br>
che fé Cicilia aver dolorosi anni.
</p>
<p>
E quella fronte c’ha ’l pel così nero,<br>
è Azzolino; e quell’ altro ch’è biondo,<br>
è Opizzo da Esti, il qual per vero
</p>
<p>
fu spento dal figliastro sù nel mondo».<br>
Allor mi volsi al poeta, e quei disse:<br>
«Questi ti sia or primo, e io secondo».
</p>
<p>
Poco più oltre il centauro s’affisse<br>
sovr’ una gente che ’nfino a la gola<br>
parea che di quel bulicame uscisse.
</p>
<p>
Mostrocci un’ombra da l’un canto sola,<br>
dicendo: «Colui fesse in grembo a Dio<br>
lo cor che ’n su Tamisi ancor si cola».
</p>
<p>
Poi vidi gente che di fuor del rio<br>
tenean la testa e ancor tutto ’l casso;<br>
e di costoro assai riconobb’ io.
</p>
<p>
Così a più a più si facea basso<br>
quel sangue, sì che cocea pur li piedi;<br>
e quindi fu del fosso il nostro passo.
</p>
<p>
«Sì come tu da questa parte vedi<br>
lo bulicame che sempre si scema»,<br>
disse ’l centauro, «voglio che tu credi
</p>
<p>
che da quest’ altra a più a più giù prema<br>
lo fondo suo, infin ch’el si raggiunge<br>
ove la tirannia convien che gema.
</p>
<p>
La divina giustizia di qua punge<br>
quell’ Attila che fu flagello in terra,<br>
e Pirro e Sesto; e in etterno munge
</p>
<p>
le lagrime, che col bollor diserra,<br>
a Rinier da Corneto, a Rinier Pazzo,<br>
che fecero a le strade tanta guerra».
</p>
<p>
Poi si rivolse e ripassossi ’l guazzo.
</p>
</div>
<!--end canto-->
<div class="canto" id="CantoI.XIII">
<p>
Non era ancor di là Nesso arrivato,<br>
quando noi ci mettemmo per un bosco<br>
che da neun sentiero era segnato.
</p>
<p>
Non fronda verde, ma di color fosco;<br>
non rami schietti, ma nodosi e ’nvolti;<br>
non pomi v’eran, ma stecchi con tòsco.
</p>
<p>
Non han sì aspri sterpi né sì folti<br>
quelle fiere selvagge che ’n odio hanno<br>
tra Cecina e Corneto i luoghi cólti.
</p>
<p>
Quivi le brutte Arpie lor nidi fanno,<br>
che cacciar de le Strofade i Troiani<br>
con tristo annunzio di futuro danno.
</p>
<p>
Ali hanno late, e colli e visi umani,<br>
piè con artigli, e pennuto ’l gran ventre;<br>
fanno lamenti in su li alberi strani.
</p>
<p>
E ’l buon maestro «Prima che più entre,<br>
sappi che se’ nel secondo girone»,<br>
mi cominciò a dire, «e sarai mentre
</p>
<p>
che tu verrai ne l’orribil sabbione.<br>
Però riguarda ben; sì vederai<br>
cose che torrien fede al mio sermone».
</p>
<p>
Io sentia d’ogne parte trarre guai<br>
e non vedea persona che ’l facesse;<br>
per ch’io tutto smarrito m’arrestai.
</p>
<p>
Cred’ ïo ch’ei credette ch’io credesse<br>
che tante voci uscisser, tra quei bronchi,<br>
da gente che per noi si nascondesse.
</p>
<p>
Però disse ’l maestro: «Se tu tronchi<br>
qualche fraschetta d’una d’este piante,<br>
li pensier c’hai si faran tutti monchi».
</p>
<p>
Allor porsi la mano un poco avante<br>
e colsi un ramicel da un gran pruno;<br>
e ’l tronco suo gridò: «Perché mi schiante?».
</p>
<p>
Da che fatto fu poi di sangue bruno,<br>
ricominciò a dir: «Perché mi scerpi?<br>
non hai tu spirto di pietade alcuno?
</p>
<p>
Uomini fummo, e or siam fatti sterpi:<br>
ben dovrebb’ esser la tua man più pia,<br>
se state fossimo anime di serpi».
</p>
<p>
Come d’un stizzo verde ch’arso sia<br>
da l’un de’ capi, che da l’altro geme<br>
e cigola per vento che va via,
</p>
<p>
sì de la scheggia rotta usciva insieme<br>
parole e sangue; ond’ io lasciai la cima<br>
cadere, e stetti come l’uom che teme.
</p>
<p>
«S’elli avesse potuto creder prima»,<br>
rispuose ’l savio mio, «anima lesa,<br>
ciò c’ha veduto pur con la mia rima,
</p>
<p>
non averebbe in te la man distesa;<br>
ma la cosa incredibile mi fece<br>
indurlo ad ovra ch’a me stesso pesa.
</p>
<p>
Ma dilli chi tu fosti, sì che ’n vece<br>
d’alcun’ ammenda tua fama rinfreschi<br>
nel mondo sù, dove tornar li lece».
</p>
<p>
E ’l tronco: «Sì col dolce dir m’adeschi,<br>
ch’i’ non posso tacere; e voi non gravi<br>
perch’ ïo un poco a ragionar m’inveschi.
</p>
<p>
Io son colui che tenni ambo le chiavi<br>
del cor di Federigo, e che le volsi,<br>
serrando e diserrando, sì soavi,
</p>
<p>
che dal secreto suo quasi ogn’ uom tolsi;<br>
fede portai al glorïoso offizio,<br>
tanto ch’i’ ne perde’ li sonni e ’ polsi.
</p>
<p>
La meretrice che mai da l’ospizio<br>
di Cesare non torse li occhi putti,<br>
morte comune e de le corti vizio,
</p>
<p>
infiammò contra me li animi tutti;<br>
e li ’nfiammati infiammar sì Augusto,<br>
che ’ lieti onor tornaro in tristi lutti.
</p>
<p>
L’animo mio, per disdegnoso gusto,<br>
credendo col morir fuggir disdegno,<br>
ingiusto fece me contra me giusto.
</p>
<p>
Per le nove radici d’esto legno<br>
vi giuro che già mai non ruppi fede<br>
al mio segnor, che fu d’onor sì degno.
</p>
<p>
E se di voi alcun nel mondo riede,<br>
conforti la memoria mia, che giace<br>
ancor del colpo che ’nvidia le diede».
</p>
<p>
Un poco attese, e poi «Da ch’el si tace»,<br>
disse ’l poeta a me, «non perder l’ora;<br>
ma parla, e chiedi a lui, se più ti piace».
</p>
<p>
Ond’ ïo a lui: «Domandal tu ancora<br>
di quel che credi ch’a me satisfaccia;<br>
ch’i’ non potrei, tanta pietà m’accora».
</p>
<p>
Perciò ricominciò: «Se l’om ti faccia<br>
liberamente ciò che ’l tuo dir priega,<br>
spirito incarcerato, ancor ti piaccia
</p>
<p>
di dirne come l’anima si lega<br>
in questi nocchi; e dinne, se tu puoi,<br>
s’alcuna mai di tai membra si spiega».
</p>
<p>
Allor soffiò il tronco forte, e poi<br>
si convertì quel vento in cotal voce:<br>
«Brievemente sarà risposto a voi.
</p>
<p>
Quando si parte l’anima feroce<br>
dal corpo ond’ ella stessa s’è disvelta,<br>
Minòs la manda a la settima foce.
</p>
<p>
Cade in la selva, e non l’è parte scelta;<br>
ma là dove fortuna la balestra,<br>
quivi germoglia come gran di spelta.
</p>
<p>
Surge in vermena e in pianta silvestra:<br>
l’Arpie, pascendo poi de le sue foglie,<br>
fanno dolore, e al dolor fenestra.
</p>
<p>
Come l’altre verrem per nostre spoglie,<br>
ma non però ch’alcuna sen rivesta,<br>
ché non è giusto aver ciò ch’om si toglie.
</p>
<p>
Qui le strascineremo, e per la mesta<br>
selva saranno i nostri corpi appesi,<br>
ciascuno al prun de l’ombra sua molesta».
</p>
<p>
Noi eravamo ancora al tronco attesi,<br>
credendo ch’altro ne volesse dire,<br>
quando noi fummo d’un romor sorpresi,
</p>
<p>
similemente a colui che venire<br>
sente ’l porco e la caccia a la sua posta,<br>
ch’ode le bestie, e le frasche stormire.
</p>
<p>
Ed ecco due da la sinistra costa,<br>
nudi e graffiati, fuggendo sì forte,<br>
che de la selva rompieno ogne rosta.
</p>
<p>
Quel dinanzi: «Or accorri, accorri, morte!».<br>
E l’altro, cui pareva tardar troppo,<br>
gridava: «Lano, sì non furo accorte
</p>
<p>
le gambe tue a le giostre dal Toppo!».<br>
E poi che forse li fallia la lena,<br>
di sé e d’un cespuglio fece un groppo.
</p>
<p>
Di rietro a loro era la selva piena<br>
di nere cagne, bramose e correnti<br>
come veltri ch’uscisser di catena.
</p>
<p>
In quel che s’appiattò miser li denti,<br>
e quel dilaceraro a brano a brano;<br>
poi sen portar quelle membra dolenti.
</p>
<p>
Presemi allor la mia scorta per mano,<br>
e menommi al cespuglio che piangea<br>
per le rotture sanguinenti in vano.
</p>
<p>
«O Iacopo», dicea, «da Santo Andrea,<br>
che t’è giovato di me fare schermo?<br>
che colpa ho io de la tua vita rea?».
</p>
<p>
Quando ’l maestro fu sovr’ esso fermo,<br>
disse: «Chi fosti, che per tante punte<br>
soffi con sangue doloroso sermo?».
</p>
<p>
Ed elli a noi: «O anime che giunte<br>
siete a veder lo strazio disonesto<br>
c’ha le mie fronde sì da me disgiunte,
</p>
<p>
raccoglietele al piè del tristo cesto.<br>
I’ fui de la città che nel Batista<br>
mutò ’l primo padrone; ond’ ei per questo
</p>
<p>
sempre con l’arte sua la farà trista;<br>
e se non fosse che ’n sul passo d’Arno<br>
rimane ancor di lui alcuna vista,
</p>
<p>
que’ cittadin che poi la rifondarno<br>
sovra ’l cener che d’Attila rimase,<br>
avrebber fatto lavorare indarno.
</p>
<p>
Io fei gibetto a me de le mie case».
</p>
</div>
<!--end canto-->
<div class="canto" id="CantoI.XIV">
<p>
Poi che la carità del natio loco<br>
mi strinse, raunai le fronde sparte<br>
e rende’le a colui, ch’era già fioco.
</p>
<p>
Indi venimmo al fine ove si parte<br>
lo secondo giron dal terzo, e dove<br>
si vede di giustizia orribil arte.
</p>
<p>
A ben manifestar le cose nove,<br>
dico che arrivammo ad una landa<br>
che dal suo letto ogne pianta rimove.
</p>
<p>
La dolorosa selva l’è ghirlanda<br>
intorno, come ’l fosso tristo ad essa;<br>
quivi fermammo i passi a randa a randa.
</p>
<p>
Lo spazzo era una rena arida e spessa,<br>
non d’altra foggia fatta che colei<br>
che fu da’ piè di Caton già soppressa.
</p>
<p>
O vendetta di Dio, quanto tu dei<br>
esser temuta da ciascun che legge<br>
ciò che fu manifesto a li occhi mei!
</p>
<p>
D’anime nude vidi molte gregge<br>
che piangean tutte assai miseramente,<br>
e parea posta lor diversa legge.
</p>
<p>
Supin giacea in terra alcuna gente,<br>
alcuna si sedea tutta raccolta,<br>
e altra andava continüamente.
</p>
<p>
Quella che giva ’ntorno era più molta,<br>
e quella men che giacëa al tormento,<br>
ma più al duolo avea la lingua sciolta.
</p>
<p>
Sovra tutto ’l sabbion, d’un cader lento,<br>
piovean di foco dilatate falde,<br>
come di neve in alpe sanza vento.
</p>
<p>
Quali Alessandro in quelle parti calde<br>
d’Indïa vide sopra ’l süo stuolo<br>
fiamme cadere infino a terra salde,
</p>
<p>
per ch’ei provide a scalpitar lo suolo<br>
con le sue schiere, acciò che lo vapore<br>
mei si stingueva mentre ch’era solo:
</p>
<p>
tale scendeva l’etternale ardore;<br>
onde la rena s’accendea, com’ esca<br>
sotto focile, a doppiar lo dolore.
</p>
<p>
Sanza riposo mai era la tresca<br>
de le misere mani, or quindi or quinci<br>
escotendo da sé l’arsura fresca.
</p>
<p>
I’ cominciai: «Maestro, tu che vinci<br>
tutte le cose, fuor che ’ demon duri<br>
ch’a l’intrar de la porta incontra uscinci,
</p>
<p>
chi è quel grande che non par che curi<br>
lo ’ncendio e giace dispettoso e torto,<br>
sì che la pioggia non par che ’l marturi?».
</p>
<p>
E quel medesmo, che si fu accorto<br>
ch’io domandava il mio duca di lui,<br>
gridò: «Qual io fui vivo, tal son morto.
</p>
<p>
Se Giove stanchi ’l suo fabbro da cui<br>
crucciato prese la folgore aguta<br>
onde l’ultimo dì percosso fui;
</p>
<p>
o s’elli stanchi li altri a muta a muta<br>
in Mongibello a la focina negra,<br>
chiamando “Buon Vulcano, aiuta, aiuta!”,
</p>
<p>
sì com’ el fece a la pugna di Flegra,<br>
e me saetti con tutta sua forza:<br>
non ne potrebbe aver vendetta allegra».
</p>
<p>
Allora il duca mio parlò di forza<br>
tanto, ch’i’ non l’avea sì forte udito:<br>
«O Capaneo, in ciò che non s’ammorza
</p>
<p>
la tua superbia, se’ tu più punito;<br>
nullo martiro, fuor che la tua rabbia,<br>
sarebbe al tuo furor dolor compito».
</p>
<p>
Poi si rivolse a me con miglior labbia,<br>
dicendo: «Quei fu l’un d’i sette regi<br>
ch’assiser Tebe; ed ebbe e par ch’elli abbia
</p>
<p>
Dio in disdegno, e poco par che ’l pregi;<br>
ma, com’ io dissi lui, li suoi dispetti<br>
sono al suo petto assai debiti fregi.
</p>
<p>
Or mi vien dietro, e guarda che non metti,<br>
ancor, li piedi ne la rena arsiccia;<br>
ma sempre al bosco tien li piedi stretti».
</p>
<p>
Tacendo divenimmo là ’ve spiccia<br>
fuor de la selva un picciol fiumicello,<br>
lo cui rossore ancor mi raccapriccia.
</p>
<p>
Quale del Bulicame esce ruscello<br>
che parton poi tra lor le peccatrici,<br>
tal per la rena giù sen giva quello.
</p>
<p>
Lo fondo suo e ambo le pendici<br>
fatt’ era ’n pietra, e ’ margini dallato;<br>
per ch’io m’accorsi che ’l passo era lici.
</p>
<p>
«Tra tutto l’altro ch’i’ t’ho dimostrato,<br>
poscia che noi intrammo per la porta<br>
lo cui sogliare a nessuno è negato,
</p>
<p>
cosa non fu da li tuoi occhi scorta<br>
notabile com’ è ’l presente rio,<br>
che sovra sé tutte fiammelle ammorta».
</p>
<p>
Queste parole fuor del duca mio;<br>
per ch’io ’l pregai che mi largisse ’l pasto<br>
di cui largito m’avëa il disio.
</p>
<p>
«In mezzo mar siede un paese guasto»,<br>
diss’ elli allora, «che s’appella Creta,<br>
sotto ’l cui rege fu già ’l mondo casto.
</p>
<p>
Una montagna v’è che già fu lieta<br>
d’acqua e di fronde, che si chiamò Ida;<br>
or è diserta come cosa vieta.
</p>
<p>
Rëa la scelse già per cuna fida<br>
del suo figliuolo, e per celarlo meglio,<br>
quando piangea, vi facea far le grida.
</p>
<p>
Dentro dal monte sta dritto un gran veglio,<br>
che tien volte le spalle inver’ Dammiata<br>
e Roma guarda come süo speglio.
</p>
<p>
La sua testa è di fin oro formata,<br>
e puro argento son le braccia e ’l petto,<br>
poi è di rame infino a la forcata;
</p>
<p>
da indi in giuso è tutto ferro eletto,<br>
salvo che ’l destro piede è terra cotta;<br>
e sta ’n su quel, più che ’n su l’altro, eretto.
</p>
<p>
Ciascuna parte, fuor che l’oro, è rotta<br>
d’una fessura che lagrime goccia,<br>
le quali, accolte, fóran quella grotta.
</p>
<p>
Lor corso in questa valle si diroccia;<br>
fanno Acheronte, Stige e Flegetonta;<br>
poi sen van giù per questa stretta doccia,
</p>
<p>
infin, là ove più non si dismonta,<br>
fanno Cocito; e qual sia quello stagno<br>
tu lo vedrai, però qui non si conta».
</p>
<p>
E io a lui: «Se ’l presente rigagno<br>
si diriva così dal nostro mondo,<br>
perché ci appar pur a questo vivagno?».
</p>
<p>
Ed elli a me: «Tu sai che ’l loco è tondo;<br>
e tutto che tu sie venuto molto,<br>
pur a sinistra, giù calando al fondo,
</p>
<p>
non se’ ancor per tutto ’l cerchio vòlto;<br>
per che, se cosa n’apparisce nova,<br>
non de’ addur maraviglia al tuo volto».
</p>
<p>
E io ancor: «Maestro, ove si trova<br>
Flegetonta e Letè? ché de l’un taci,<br>
e l’altro di’ che si fa d’esta piova».
</p>
<p>
«In tutte tue question certo mi piaci»,<br>
rispuose, «ma ’l bollor de l’acqua rossa<br>
dovea ben solver l’una che tu faci.
</p>
<p>
Letè vedrai, ma fuor di questa fossa,<br>
là dove vanno l’anime a lavarsi<br>
quando la colpa pentuta è rimossa».
</p>
<p>
Poi disse: «Omai è tempo da scostarsi<br>
dal bosco; fa che di retro a me vegne:<br>
li margini fan via, che non son arsi,
</p>
<p>
e sopra loro ogne vapor si spegne».
</p>
</div>
<!--end canto-->
<div class="canto" id="CantoI.XV">
<p>
Ora cen porta l’un de’ duri margini;<br>
e ’l fummo del ruscel di sopra aduggia,<br>
sì che dal foco salva l’acqua e li argini.
</p>
<p>
Quali Fiamminghi tra Guizzante e Bruggia,<br>
temendo ’l fiotto che ’nver’ lor s’avventa,<br>
fanno lo schermo perché ’l mar si fuggia;
</p>
<p>
e quali Padoan lungo la Brenta,<br>
per difender lor ville e lor castelli,<br>
anzi che Carentana il caldo senta:
</p>
<p>
a tale imagine eran fatti quelli,<br>
tutto che né sì alti né sì grossi,<br>
qual che si fosse, lo maestro félli.
</p>
<p>
Già eravam da la selva rimossi<br>
tanto, ch’i’ non avrei visto dov’ era,<br>
perch’ io in dietro rivolto mi fossi,
</p>
<p>
quando incontrammo d’anime una schiera<br>
che venian lungo l’argine, e ciascuna<br>
ci riguardava come suol da sera
</p>
<p>
guardare uno altro sotto nuova luna;<br>
e sì ver’ noi aguzzavan le ciglia<br>
come ’l vecchio sartor fa ne la cruna.
</p>
<p>
Così adocchiato da cotal famiglia,<br>
fui conosciuto da un, che mi prese<br>
per lo lembo e gridò: «Qual maraviglia!».
</p>
<p>
E io, quando ’l suo braccio a me distese,<br>
ficcaï li occhi per lo cotto aspetto,<br>
sì che ’l viso abbrusciato non difese
</p>
<p>
la conoscenza süa al mio ’ntelletto;<br>
e chinando la mano a la sua faccia,<br>
rispuosi: «Siete voi qui, ser Brunetto?».
</p>
<p>
E quelli: «O figliuol mio, non ti dispiaccia<br>
se Brunetto Latino un poco teco<br>
ritorna ’n dietro e lascia andar la traccia».
</p>
<p>
I’ dissi lui: «Quanto posso, ven preco;<br>
e se volete che con voi m’asseggia,<br>
faròl, se piace a costui che vo seco».
</p>
<p>
«O figliuol», disse, «qual di questa greggia<br>
s’arresta punto, giace poi cent’ anni<br>
sanz’ arrostarsi quando ’l foco il feggia.
</p>
<p>
Però va oltre: i’ ti verrò a’ panni;<br>
e poi rigiugnerò la mia masnada,<br>
che va piangendo i suoi etterni danni».
</p>
<p>
Io non osava scender de la strada<br>
per andar par di lui; ma ’l capo chino<br>
tenea com’ uom che reverente vada.
</p>
<p>
El cominciò: «Qual fortuna o destino<br>
anzi l’ultimo dì qua giù ti mena?<br>
e chi è questi che mostra ’l cammino?».
</p>
<p>
«Là sù di sopra, in la vita serena»,<br>
rispuos’ io lui, «mi smarri’ in una valle,<br>
avanti che l’età mia fosse piena.
</p>
<p>
Pur ier mattina le volsi le spalle:<br>
questi m’apparve, tornand’ ïo in quella,<br>
e reducemi a ca per questo calle».
</p>
<p>
Ed elli a me: «Se tu segui tua stella,<br>
non puoi fallire a glorïoso porto,<br>
se ben m’accorsi ne la vita bella;
</p>
<p>
e s’io non fossi sì per tempo morto,<br>
veggendo il cielo a te così benigno,<br>
dato t’avrei a l’opera conforto.
</p>
<p>
Ma quello ingrato popolo maligno<br>
che discese di Fiesole ab antico,<br>
e tiene ancor del monte e del macigno,
</p>
<p>
ti si farà, per tuo ben far, nimico;<br>
ed è ragion, ché tra li lazzi sorbi<br>
si disconvien fruttare al dolce fico.
</p>
<p>
Vecchia fama nel mondo li chiama orbi;<br>
gent’ è avara, invidiosa e superba:<br>
dai lor costumi fa che tu ti forbi.
</p>
<p>
La tua fortuna tanto onor ti serba,<br>
che l’una parte e l’altra avranno fame<br>
di te; ma lungi fia dal becco l’erba.
</p>
<p>
Faccian le bestie fiesolane strame<br>
di lor medesme, e non tocchin la pianta,<br>
s’alcuna surge ancora in lor letame,
</p>
<p>
in cui riviva la sementa santa<br>
di que’ Roman che vi rimaser quando<br>
fu fatto il nido di malizia tanta».
</p>
<p>
«Se fosse tutto pieno il mio dimando»,<br>
rispuos’ io lui, «voi non sareste ancora<br>
de l’umana natura posto in bando;
</p>
<p>
ché ’n la mente m’è fitta, e or m’accora,<br>
la cara e buona imagine paterna<br>
di voi quando nel mondo ad ora ad ora
</p>
<p>
m’insegnavate come l’uom s’etterna:<br>
e quant’ io l’abbia in grado, mentr’ io vivo<br>
convien che ne la mia lingua si scerna.
</p>
<p>
Ciò che narrate di mio corso scrivo,<br>
e serbolo a chiosar con altro testo<br>
a donna che saprà, s’a lei arrivo.
</p>
<p>
Tanto vogl’ io che vi sia manifesto,<br>
pur che mia coscïenza non mi garra,<br>
ch’a la Fortuna, come vuol, son presto.
</p>
<p>
Non è nuova a li orecchi miei tal arra:<br>
però giri Fortuna la sua rota<br>
come le piace, e ’l villan la sua marra».
</p>
<p>
Lo mio maestro allora in su la gota<br>
destra si volse in dietro e riguardommi;<br>
poi disse: «Bene ascolta chi la nota».
</p>
<p>
Né per tanto di men parlando vommi<br>
con ser Brunetto, e dimando chi sono<br>
li suoi compagni più noti e più sommi.
</p>
<p>
Ed elli a me: «Saper d’alcuno è buono;<br>
de li altri fia laudabile tacerci,<br>
ché ’l tempo saria corto a tanto suono.
</p>
<p>
In somma sappi che tutti fur cherci<br>
e litterati grandi e di gran fama,<br>
d’un peccato medesmo al mondo lerci.
</p>
<p>
Priscian sen va con quella turba grama,<br>
e Francesco d’Accorso anche; e vedervi,<br>
s’avessi avuto di tal tigna brama,
</p>
<p>
colui potei che dal servo de’ servi<br>
fu trasmutato d’Arno in Bacchiglione,<br>
dove lasciò li mal protesi nervi.
</p>
<p>
Di più direi; ma ’l venire e ’l sermone<br>
più lungo esser non può, però ch’i’ veggio<br>
là surger nuovo fummo del sabbione.
</p>
<p>
Gente vien con la quale esser non deggio.<br>
Sieti raccomandato il mio Tesoro,<br>
nel qual io vivo ancora, e più non cheggio».
</p>
<p>
Poi si rivolse, e parve di coloro<br>
che corrono a Verona il drappo verde<br>
per la campagna; e parve di costoro
</p>
<p>
quelli che vince, non colui che perde.
</p>
</div>
<!--end canto-->
<div class="canto" id="CantoI.XVI">
<p>
Già era in loco onde s’udia ’l rimbombo<br>
de l’acqua che cadea ne l’altro giro,<br>
simile a quel che l’arnie fanno rombo,
</p>
<p>
quando tre ombre insieme si partiro,<br>
correndo, d’una torma che passava<br>
sotto la pioggia de l’aspro martiro.
</p>
<p>
Venian ver’ noi, e ciascuna gridava:<br>
«Sòstati tu ch’a l’abito ne sembri<br>
esser alcun di nostra terra prava».
</p>
<p>
Ahimè, che piaghe vidi ne’ lor membri,<br>
ricenti e vecchie, da le fiamme incese!<br>
Ancor men duol pur ch’i’ me ne rimembri.
</p>
<p>
A le lor grida il mio dottor s’attese;<br>
volse ’l viso ver’ me, e «Or aspetta»,<br>
disse, «a costor si vuole esser cortese.
</p>
<p>
E se non fosse il foco che saetta<br>
la natura del loco, i’ dicerei<br>
che meglio stesse a te che a lor la fretta».
</p>
<p>
Ricominciar, come noi restammo, ei<br>
l’antico verso; e quando a noi fuor giunti,<br>
fenno una rota di sé tutti e trei.
</p>
<p>
Qual sogliono i campion far nudi e unti,<br>
avvisando lor presa e lor vantaggio,<br>
prima che sien tra lor battuti e punti,
</p>
<p>
così rotando, ciascuno il visaggio<br>
drizzava a me, sì che ’n contraro il collo<br>
faceva ai piè continüo vïaggio.
</p>
<p>
E «Se miseria d’esto loco sollo<br>
rende in dispetto noi e nostri prieghi»,<br>
cominciò l’uno, «e ’l tinto aspetto e brollo,
</p>
<p>
la fama nostra il tuo animo pieghi<br>
a dirne chi tu se’, che i vivi piedi<br>
così sicuro per lo ’nferno freghi.
</p>
<p>
Questi, l’orme di cui pestar mi vedi,<br>
tutto che nudo e dipelato vada,<br>
fu di grado maggior che tu non credi:
</p>
<p>
nepote fu de la buona Gualdrada;<br>
Guido Guerra ebbe nome, e in sua vita<br>
fece col senno assai e con la spada.
</p>
<p>
L’altro, ch’appresso me la rena trita,<br>
è Tegghiaio Aldobrandi, la cui voce<br>
nel mondo sù dovria esser gradita.
</p>
<p>
E io, che posto son con loro in croce,<br>
Iacopo Rusticucci fui, e certo<br>
la fiera moglie più ch’altro mi nuoce».
</p>
<p>
S’i’ fossi stato dal foco coperto,<br>
gittato mi sarei tra lor di sotto,<br>
e credo che ’l dottor l’avria sofferto;
</p>
<p>
ma perch’ io mi sarei brusciato e cotto,<br>
vinse paura la mia buona voglia<br>
che di loro abbracciar mi facea ghiotto.
</p>
<p>
Poi cominciai: «Non dispetto, ma doglia<br>
la vostra condizion dentro mi fisse,<br>
tanta che tardi tutta si dispoglia,
</p>
<p>
tosto che questo mio segnor mi disse<br>
parole per le quali i’ mi pensai<br>
che qual voi siete, tal gente venisse.
</p>
<p>
Di vostra terra sono, e sempre mai<br>
l’ovra di voi e li onorati nomi<br>
con affezion ritrassi e ascoltai.
</p>
<p>
Lascio lo fele e vo per dolci pomi<br>
promessi a me per lo verace duca;<br>
ma ’nfino al centro pria convien ch’i’ tomi».
</p>
<p>
«Se lungamente l’anima conduca<br>
le membra tue», rispuose quelli ancora,<br>
«e se la fama tua dopo te luca,
</p>
<p>
cortesia e valor dì se dimora<br>
ne la nostra città sì come suole,<br>
o se del tutto se n’è gita fora;
</p>
<p>
ché Guiglielmo Borsiere, il qual si duole<br>
con noi per poco e va là coi compagni,<br>
assai ne cruccia con le sue parole».
</p>
<p>
«La gente nuova e i sùbiti guadagni<br>
orgoglio e dismisura han generata,<br>
Fiorenza, in te, sì che tu già ten piagni».
</p>
<p>
Così gridai con la faccia levata;<br>
e i tre, che ciò inteser per risposta,<br>
guardar l’un l’altro com’ al ver si guata.
</p>
<p>
«Se l’altre volte sì poco ti costa»,<br>
rispuoser tutti, «il satisfare altrui,<br>
felice te se sì parli a tua posta!
</p>
<p>
Però, se campi d’esti luoghi bui<br>
e torni a riveder le belle stelle,<br>
quando ti gioverà dicere “I’ fui”,
</p>
<p>
fa che di noi a la gente favelle».<br>
Indi rupper la rota, e a fuggirsi<br>
ali sembiar le gambe loro isnelle.
</p>
<p>
Un amen non saria possuto dirsi<br>
tosto così com’ e’ fuoro spariti;<br>
per ch’al maestro parve di partirsi.
</p>
<p>
Io lo seguiva, e poco eravam iti,<br>
che ’l suon de l’acqua n’era sì vicino,<br>
che per parlar saremmo a pena uditi.
</p>
<p>
Come quel fiume c’ha proprio cammino<br>
prima dal Monte Viso ’nver’ levante,<br>
da la sinistra costa d’Apennino,
</p>
<p>
che si chiama Acquacheta suso, avante<br>
che si divalli giù nel basso letto,<br>
e a Forlì di quel nome è vacante,
</p>
<p>
rimbomba là sovra San Benedetto<br>
de l’Alpe per cadere ad una scesa<br>
ove dovea per mille esser recetto;
</p>
<p>
così, giù d’una ripa discoscesa,<br>
trovammo risonar quell’ acqua tinta,<br>
sì che ’n poc’ ora avria l’orecchia offesa.
</p>
<p>
Io avea una corda intorno cinta,<br>
e con essa pensai alcuna volta<br>
prender la lonza a la pelle dipinta.
</p>
<p>
Poscia ch’io l’ebbi tutta da me sciolta,<br>
sì come ’l duca m’avea comandato,<br>
porsila a lui aggroppata e ravvolta.
</p>
<p>
Ond’ ei si volse inver’ lo destro lato,<br>
e alquanto di lunge da la sponda<br>
la gittò giuso in quell’ alto burrato.
</p>
<p>
‘E’ pur convien che novità risponda’,<br>
dicea fra me medesmo, ‘al novo cenno<br>
che ’l maestro con l’occhio sì seconda’.
</p>
<p>
Ahi quanto cauti li uomini esser dienno<br>
presso a color che non veggion pur l’ovra,<br>
ma per entro i pensier miran col senno!
</p>
<p>
El disse a me: «Tosto verrà di sovra<br>
ciò ch’io attendo e che il tuo pensier sogna;<br>
tosto convien ch’al tuo viso si scovra».
</p>
<p>
Sempre a quel ver c’ha faccia di menzogna<br>
de’ l’uom chiuder le labbra fin ch’el puote,<br>
però che sanza colpa fa vergogna;
</p>
<p>
ma qui tacer nol posso; e per le note<br>
di questa comedìa, lettor, ti giuro,<br>
s’elle non sien di lunga grazia vòte,
</p>
<p>
ch’i’ vidi per quell’ aere grosso e scuro<br>
venir notando una figura in suso,<br>
maravigliosa ad ogne cor sicuro,
</p>
<p>
sì come torna colui che va giuso<br>
talora a solver l’àncora ch’aggrappa<br>
o scoglio o altro che nel mare è chiuso,
</p>
<p>
che ’n sù si stende e da piè si rattrappa.
</p>
</div>
<!--end canto-->
<div class="canto" id="CantoI.XVII">
<p>
«Ecco la fiera con la coda aguzza,<br>
che passa i monti e rompe i muri e l’armi!<br>
Ecco colei che tutto ’l mondo appuzza!».
</p>
<p>
Sì cominciò lo mio duca a parlarmi;<br>
e accennolle che venisse a proda,<br>
vicino al fin d’i passeggiati marmi.
</p>
<p>
E quella sozza imagine di froda<br>
sen venne, e arrivò la testa e ’l busto,<br>
ma ’n su la riva non trasse la coda.
</p>
<p>
La faccia sua era faccia d’uom giusto,<br>
tanto benigna avea di fuor la pelle,<br>
e d’un serpente tutto l’altro fusto;
</p>
<p>
due branche avea pilose insin l’ascelle;<br>
lo dosso e ’l petto e ambedue le coste<br>
dipinti avea di nodi e di rotelle.
</p>
<p>
Con più color, sommesse e sovraposte<br>
non fer mai drappi Tartari né Turchi,<br>
né fuor tai tele per Aragne imposte.
</p>
<p>
Come talvolta stanno a riva i burchi,<br>
che parte sono in acqua e parte in terra,<br>
e come là tra li Tedeschi lurchi
</p>
<p>
lo bivero s’assetta a far sua guerra,<br>
così la fiera pessima si stava<br>
su l’orlo ch’è di pietra e ’l sabbion serra.
</p>
<p>
Nel vano tutta sua coda guizzava,<br>
torcendo in sù la venenosa forca<br>
ch’a guisa di scorpion la punta armava.
</p>
<p>
Lo duca disse: «Or convien che si torca<br>
la nostra via un poco insino a quella<br>
bestia malvagia che colà si corca».
</p>
<p>
Però scendemmo a la destra mammella,<br>
e diece passi femmo in su lo stremo,<br>
per ben cessar la rena e la fiammella.
</p>
<p>
E quando noi a lei venuti semo,<br>
poco più oltre veggio in su la rena<br>
gente seder propinqua al loco scemo.
</p>
<p>
Quivi ’l maestro «Acciò che tutta piena<br>
esperïenza d’esto giron porti»,<br>
mi disse, «va, e vedi la lor mena.
</p>
<p>
Li tuoi ragionamenti sian là corti;<br>
mentre che torni, parlerò con questa,<br>
che ne conceda i suoi omeri forti».
</p>
<p>
Così ancor su per la strema testa<br>
di quel settimo cerchio tutto solo<br>
andai, dove sedea la gente mesta.
</p>
<p>
Per li occhi fora scoppiava lor duolo;<br>
di qua, di là soccorrien con le mani<br>
quando a’ vapori, e quando al caldo suolo:
</p>
<p>
non altrimenti fan di state i cani<br>
or col ceffo or col piè, quando son morsi<br>
o da pulci o da mosche o da tafani.
</p>
<p>
Poi che nel viso a certi li occhi porsi,<br>
ne’ quali ’l doloroso foco casca,<br>
non ne conobbi alcun; ma io m’accorsi
</p>
<p>
che dal collo a ciascun pendea una tasca<br>
ch’avea certo colore e certo segno,<br>
e quindi par che ’l loro occhio si pasca.
</p>
<p>
E com’ io riguardando tra lor vegno,<br>
in una borsa gialla vidi azzurro<br>
che d’un leone avea faccia e contegno.
</p>
<p>
Poi, procedendo di mio sguardo il curro,<br>
vidine un’altra come sangue rossa,<br>
mostrando un’oca bianca più che burro.
</p>
<p>
E un che d’una scrofa azzurra e grossa<br>
segnato avea lo suo sacchetto bianco,<br>
mi disse: «Che fai tu in questa fossa?
</p>
<p>
Or te ne va; e perché se’ vivo anco,<br>
sappi che ’l mio vicin Vitalïano<br>
sederà qui dal mio sinistro fianco.
</p>
<p>
Con questi Fiorentin son padoano:<br>
spesse fïate mi ’ntronan li orecchi<br>
gridando: “Vegna ’l cavalier sovrano,
</p>
<p>
che recherà la tasca con tre becchi!”».<br>
Qui distorse la bocca e di fuor trasse<br>
la lingua, come bue che ’l naso lecchi.
</p>
<p>
E io, temendo no ’l più star crucciasse<br>
lui che di poco star m’avea ’mmonito,<br>
torna’mi in dietro da l’anime lasse.
</p>
<p>
Trova’ il duca mio ch’era salito<br>
già su la groppa del fiero animale,<br>
e disse a me: «Or sie forte e ardito.
</p>
<p>
Omai si scende per sì fatte scale;<br>
monta dinanzi, ch’i’ voglio esser mezzo,<br>
sì che la coda non possa far male».
</p>
<p>
Qual è colui che sì presso ha ’l riprezzo<br>
de la quartana, c’ha già l’unghie smorte,<br>
e triema tutto pur guardando ’l rezzo,
</p>
<p>
tal divenn’ io a le parole porte;<br>
ma vergogna mi fé le sue minacce,<br>
che innanzi a buon segnor fa servo forte.
</p>
<p>
I’ m’assettai in su quelle spallacce;<br>
sì volli dir, ma la voce non venne<br>
com’ io credetti: ‘Fa che tu m’abbracce’.
</p>
<p>
Ma esso, ch’altra volta mi sovvenne<br>
ad altro forse, tosto ch’i’ montai<br>
con le braccia m’avvinse e mi sostenne;
</p>
<p>
e disse: «Gerïon, moviti omai:<br>
le rote larghe, e lo scender sia poco;<br>
pensa la nova soma che tu hai».
</p>
<p>
Come la navicella esce di loco<br>
in dietro in dietro, sì quindi si tolse;<br>
e poi ch’al tutto si sentì a gioco,
</p>
<p>
là ’v’ era ’l petto, la coda rivolse,<br>
e quella tesa, come anguilla, mosse,<br>
e con le branche l’aere a sé raccolse.
</p>
<p>
Maggior paura non credo che fosse<br>
quando Fetonte abbandonò li freni,<br>
per che ’l ciel, come pare ancor, si cosse;
</p>
<p>
né quando Icaro misero le reni<br>
sentì spennar per la scaldata cera,<br>
gridando il padre a lui «Mala via tieni!»,
</p>
<p>
che fu la mia, quando vidi ch’i’ era<br>
ne l’aere d’ogne parte, e vidi spenta<br>
ogne veduta fuor che de la fera.
</p>
<p>
Ella sen va notando lenta lenta;<br>
rota e discende, ma non me n’accorgo<br>
se non che al viso e di sotto mi venta.
</p>
<p>
Io sentia già da la man destra il gorgo<br>
far sotto noi un orribile scroscio,<br>
per che con li occhi ’n giù la testa sporgo.
</p>
<p>
Allor fu’ io più timido a lo stoscio,<br>
però ch’i’ vidi fuochi e senti’ pianti;<br>
ond’ io tremando tutto mi raccoscio.
</p>
<p>
E vidi poi, ché nol vedea davanti,<br>
lo scendere e ’l girar per li gran mali<br>
che s’appressavan da diversi canti.
</p>
<p>
Come ’l falcon ch’è stato assai su l’ali,<br>
che sanza veder logoro o uccello<br>
fa dire al falconiere «Omè, tu cali!»,
</p>
<p>
discende lasso onde si move isnello,<br>
per cento rote, e da lunge si pone<br>
dal suo maestro, disdegnoso e fello;
</p>
<p>
così ne puose al fondo Gerïone<br>
al piè al piè de la stagliata rocca,<br>
e, discarcate le nostre persone,
</p>
<p>
si dileguò come da corda cocca.
</p>
</div>
<!--end canto-->
<div class="canto" id="CantoI.XVIII">
<p>
Luogo è in inferno detto Malebolge,<br>
tutto di pietra di color ferrigno,<br>
come la cerchia che dintorno il volge.
</p>
<p>
Nel dritto mezzo del campo maligno<br>
vaneggia un pozzo assai largo e profondo,<br>
di cui suo loco dicerò l’ordigno.
</p>
<p>
Quel cinghio che rimane adunque è tondo<br>
tra ’l pozzo e ’l piè de l’alta ripa dura,<br>
e ha distinto in dieci valli il fondo.
</p>
<p>
Quale, dove per guardia de le mura<br>
più e più fossi cingon li castelli,<br>
la parte dove son rende figura,
</p>
<p>
tale imagine quivi facean quelli;<br>
e come a tai fortezze da’ lor sogli<br>
a la ripa di fuor son ponticelli,
</p>
<p>
così da imo de la roccia scogli<br>
movien che ricidien li argini e ’ fossi<br>
infino al pozzo che i tronca e raccogli.
</p>
<p>
In questo luogo, de la schiena scossi<br>
di Gerïon, trovammoci; e ’l poeta<br>
tenne a sinistra, e io dietro mi mossi.
</p>
<p>
A la man destra vidi nova pieta,<br>
novo tormento e novi frustatori,<br>
di che la prima bolgia era repleta.
</p>
<p>
Nel fondo erano ignudi i peccatori;<br>
dal mezzo in qua ci venien verso ’l volto,<br>
di là con noi, ma con passi maggiori,
</p>
<p>
come i Roman per l’essercito molto,<br>
l’anno del giubileo, su per lo ponte<br>
hanno a passar la gente modo colto,
</p>
<p>
che da l’un lato tutti hanno la fronte<br>
verso ’l castello e vanno a Santo Pietro,<br>
da l’altra sponda vanno verso ’l monte.
</p>
<p>
Di qua, di là, su per lo sasso tetro<br>
vidi demon cornuti con gran ferze,<br>
che li battien crudelmente di retro.
</p>
<p>
Ahi come facean lor levar le berze<br>
a le prime percosse! già nessuno<br>
le seconde aspettava né le terze.
</p>
<p>
Mentr’ io andava, li occhi miei in uno<br>
furo scontrati; e io sì tosto dissi:<br>
«Già di veder costui non son digiuno».
</p>
<p>
Per ch’ïo a figurarlo i piedi affissi;<br>
e ’l dolce duca meco si ristette,<br>
e assentio ch’alquanto in dietro gissi.
</p>
<p>
E quel frustato celar si credette<br>
bassando ’l viso; ma poco li valse,<br>
ch’io dissi: «O tu che l’occhio a terra gette,
</p>
<p>
se le fazion che porti non son false,<br>
Venedico se’ tu Caccianemico.<br>
Ma che ti mena a sì pungenti salse?».
</p>
<p>
Ed elli a me: «Mal volontier lo dico;<br>
ma sforzami la tua chiara favella,<br>
che mi fa sovvenir del mondo antico.
</p>
<p>
I’ fui colui che la Ghisolabella<br>
condussi a far la voglia del marchese,<br>
come che suoni la sconcia novella.
</p>
<p>
E non pur io qui piango bolognese;<br>
anzi n’è questo loco tanto pieno,<br>
che tante lingue non son ora apprese
</p>
<p>
a dicer ‘sipa’ tra Sàvena e Reno;<br>
e se di ciò vuoi fede o testimonio,<br>
rècati a mente il nostro avaro seno».
</p>
<p>
Così parlando il percosse un demonio<br>
de la sua scurïada, e disse: «Via,<br>
ruffian! qui non son femmine da conio».
</p>
<p>
I’ mi raggiunsi con la scorta mia;<br>
poscia con pochi passi divenimmo<br>
là ’v’ uno scoglio de la ripa uscia.
</p>
<p>
Assai leggeramente quel salimmo;<br>
e vòlti a destra su per la sua scheggia,<br>
da quelle cerchie etterne ci partimmo.
</p>
<p>
Quando noi fummo là dov’ el vaneggia<br>
di sotto per dar passo a li sferzati,<br>
lo duca disse: «Attienti, e fa che feggia
</p>
<p>
lo viso in te di quest’ altri mal nati,<br>
ai quali ancor non vedesti la faccia<br>
però che son con noi insieme andati».
</p>
<p>
Del vecchio ponte guardavam la traccia<br>
che venìa verso noi da l’altra banda,<br>
e che la ferza similmente scaccia.
</p>
<p>
E ’l buon maestro, sanza mia dimanda,<br>
mi disse: «Guarda quel grande che vene,<br>
e per dolor non par lagrime spanda:
</p>
<p>
quanto aspetto reale ancor ritene!<br>
Quelli è Iasón, che per cuore e per senno<br>
li Colchi del monton privati féne.
</p>
<p>
Ello passò per l’isola di Lenno<br>
poi che l’ardite femmine spietate<br>
tutti li maschi loro a morte dienno.
</p>
<p>
Ivi con segni e con parole ornate<br>
Isifile ingannò, la giovinetta<br>
che prima avea tutte l’altre ingannate.
</p>
<p>
Lasciolla quivi, gravida, soletta;<br>
tal colpa a tal martiro lui condanna;<br>
e anche di Medea si fa vendetta.
</p>
<p>
Con lui sen va chi da tal parte inganna;<br>
e questo basti de la prima valle<br>
sapere e di color che ’n sé assanna».
</p>
<p>
Già eravam là ’ve lo stretto calle<br>
con l’argine secondo s’incrocicchia,<br>
e fa di quello ad un altr’ arco spalle.
</p>
<p>
Quindi sentimmo gente che si nicchia<br>
ne l’altra bolgia e che col muso scuffa,<br>
e sé medesma con le palme picchia.
</p>
<p>
Le ripe eran grommate d’una muffa,<br>
per l’alito di giù che vi s’appasta,<br>
che con li occhi e col naso facea zuffa.
</p>
<p>
Lo fondo è cupo sì, che non ci basta<br>
loco a veder sanza montare al dosso<br>
de l’arco, ove lo scoglio più sovrasta.
</p>
<p>
Quivi venimmo; e quindi giù nel fosso<br>
vidi gente attuffata in uno sterco<br>
che da li uman privadi parea mosso.
</p>
<p>
E mentre ch’io là giù con l’occhio cerco,<br>
vidi un col capo sì di merda lordo,<br>
che non parëa s’era laico o cherco.
</p>
<p>
Quei mi sgridò: «Perché se’ tu sì gordo<br>
di riguardar più me che li altri brutti?».<br>
E io a lui: «Perché, se ben ricordo,
</p>
<p>
già t’ho veduto coi capelli asciutti,<br>
e se’ Alessio Interminei da Lucca:<br>
però t’adocchio più che li altri tutti».
</p>
<p>
Ed elli allor, battendosi la zucca:<br>
«Qua giù m’hanno sommerso le lusinghe<br>
ond’ io non ebbi mai la lingua stucca».
</p>
<p>
Appresso ciò lo duca «Fa che pinghe»,<br>
mi disse, «il viso un poco più avante,<br>
sì che la faccia ben con l’occhio attinghe
</p>
<p>
di quella sozza e scapigliata fante<br>
che là si graffia con l’unghie merdose,<br>
e or s’accoscia e ora è in piedi stante.
</p>
<p>
Taïde è, la puttana che rispuose<br>
al drudo suo quando disse “Ho io grazie<br>
grandi apo te?”: “Anzi maravigliose!”.
</p>
<p>
E quinci sian le nostre viste sazie».
</p>
</div>
<!--end canto-->
<div class="canto" id="CantoI.XIX">
<p>
O Simon mago, o miseri seguaci<br>
che le cose di Dio, che di bontate<br>
deon essere spose, e voi rapaci
</p>
<p>
per oro e per argento avolterate,<br>
or convien che per voi suoni la tromba,<br>
però che ne la terza bolgia state.
</p>
<p>
Già eravamo, a la seguente tomba,<br>
montati de lo scoglio in quella parte<br>
ch’a punto sovra mezzo ’l fosso piomba.
</p>
<p>
O somma sapïenza, quanta è l’arte<br>
che mostri in cielo, in terra e nel mal mondo,<br>
e quanto giusto tua virtù comparte!
</p>
<p>
Io vidi per le coste e per lo fondo<br>
piena la pietra livida di fóri,<br>
d’un largo tutti e ciascun era tondo.
</p>
<p>
Non mi parean men ampi né maggiori<br>
che que’ che son nel mio bel San Giovanni,<br>
fatti per loco d’i battezzatori;
</p>
<p>
l’un de li quali, ancor non è molt’ anni,<br>
rupp’ io per un che dentro v’annegava:<br>
e questo sia suggel ch’ogn’ omo sganni.
</p>
<p>
Fuor de la bocca a ciascun soperchiava<br>
d’un peccator li piedi e de le gambe<br>
infino al grosso, e l’altro dentro stava.
</p>
<p>
Le piante erano a tutti accese intrambe;<br>
per che sì forte guizzavan le giunte,<br>
che spezzate averien ritorte e strambe.
</p>
<p>
Qual suole il fiammeggiar de le cose unte<br>
muoversi pur su per la strema buccia,<br>
tal era lì dai calcagni a le punte.
</p>
<p>
«Chi è colui, maestro, che si cruccia<br>
guizzando più che li altri suoi consorti»,<br>
diss’ io, «e cui più roggia fiamma succia?».
</p>
<p>
Ed elli a me: «Se tu vuo’ ch’i’ ti porti<br>
là giù per quella ripa che più giace,<br>
da lui saprai di sé e de’ suoi torti».
</p>
<p>
E io: «Tanto m’è bel, quanto a te piace:<br>
tu se’ segnore, e sai ch’i’ non mi parto<br>
dal tuo volere, e sai quel che si tace».
</p>
<p>
Allor venimmo in su l’argine quarto;<br>
volgemmo e discendemmo a mano stanca<br>
là giù nel fondo foracchiato e arto.
</p>
<p>
Lo buon maestro ancor de la sua anca<br>
non mi dipuose, sì mi giunse al rotto<br>
di quel che si piangeva con la zanca.
</p>
<p>
«O qual che se’ che ’l di sù tien di sotto,<br>
anima trista come pal commessa»,<br>
comincia’ io a dir, «se puoi, fa motto».
</p>
<p>
Io stava come ’l frate che confessa<br>
lo perfido assessin, che, poi ch’è fitto,<br>
richiama lui per che la morte cessa.
</p>
<p>
Ed el gridò: «Se’ tu già costì ritto,<br>
se’ tu già costì ritto, Bonifazio?<br>
Di parecchi anni mi mentì lo scritto.
</p>
<p>
Se’ tu sì tosto di quell’ aver sazio<br>
per lo qual non temesti tòrre a ’nganno<br>
la bella donna, e poi di farne strazio?».
</p>
<p>
Tal mi fec’ io, quai son color che stanno,<br>
per non intender ciò ch’è lor risposto,<br>
quasi scornati, e risponder non sanno.
</p>
<p>
Allor Virgilio disse: «Dilli tosto:<br>
“Non son colui, non son colui che credi”»;<br>
e io rispuosi come a me fu imposto.
</p>
<p>
Per che lo spirto tutti storse i piedi;<br>
poi, sospirando e con voce di pianto,<br>
mi disse: «Dunque che a me richiedi?
</p>
<p>
Se di saper ch’i’ sia ti cal cotanto,<br>
che tu abbi però la ripa corsa,<br>
sappi ch’i’ fui vestito del gran manto;
</p>
<p>
e veramente fui figliuol de l’orsa,<br>
cupido sì per avanzar li orsatti,<br>
che sù l’avere e qui me misi in borsa.
</p>
<p>
Di sotto al capo mio son li altri tratti<br>
che precedetter me simoneggiando,<br>
per le fessure de la pietra piatti.
</p>
<p>
Là giù cascherò io altresì quando<br>
verrà colui ch’i’ credea che tu fossi,<br>
allor ch’i’ feci ’l sùbito dimando.
</p>
<p>
Ma più è ’l tempo già che i piè mi cossi<br>
e ch’i’ son stato così sottosopra,<br>
ch’el non starà piantato coi piè rossi:
</p>
<p>
ché dopo lui verrà di più laida opra,<br>
di ver’ ponente, un pastor sanza legge,<br>
tal che convien che lui e me ricuopra.
</p>
<p>
Nuovo Iasón sarà, di cui si legge<br>
ne’ Maccabei; e come a quel fu molle<br>
suo re, così fia lui chi Francia regge».
</p>
<p>
Io non so s’i’ mi fui qui troppo folle,<br>
ch’i’ pur rispuosi lui a questo metro:<br>
«Deh, or mi dì: quanto tesoro volle
</p>
<p>
Nostro Segnore in prima da san Pietro<br>
ch’ei ponesse le chiavi in sua balìa?<br>
Certo non chiese se non “Viemmi retro”.
</p>
<p>
Né Pier né li altri tolsero a Matia<br>
oro od argento, quando fu sortito<br>
al loco che perdé l’anima ria.
</p>
<p>
Però ti sta, ché tu se’ ben punito;<br>
e guarda ben la mal tolta moneta<br>
ch’esser ti fece contra Carlo ardito.
</p>
<p>
E se non fosse ch’ancor lo mi vieta<br>
la reverenza de le somme chiavi<br>
che tu tenesti ne la vita lieta,
</p>
<p>
io userei parole ancor più gravi;<br>
ché la vostra avarizia il mondo attrista,<br>
calcando i buoni e sollevando i pravi.
</p>
<p>
Di voi pastor s’accorse il Vangelista,<br>
quando colei che siede sopra l’acque<br>
puttaneggiar coi regi a lui fu vista;
</p>
<p>
quella che con le sette teste nacque,<br>
e da le diece corna ebbe argomento,<br>
fin che virtute al suo marito piacque.
</p>
<p>
Fatto v’avete dio d’oro e d’argento;<br>
e che altro è da voi a l’idolatre,<br>
se non ch’elli uno, e voi ne orate cento?
</p>
<p>
Ahi, Costantin, di quanto mal fu matre,<br>
non la tua conversion, ma quella dote<br>
che da te prese il primo ricco patre!».
</p>
<p>
E mentr’ io li cantava cotai note,<br>
o ira o coscïenza che ’l mordesse,<br>
forte spingava con ambo le piote.
</p>
<p>
I’ credo ben ch’al mio duca piacesse,<br>
con sì contenta labbia sempre attese<br>
lo suon de le parole vere espresse.
</p>
<p>
Però con ambo le braccia mi prese;<br>
e poi che tutto su mi s’ebbe al petto,<br>
rimontò per la via onde discese.
</p>
<p>
Né si stancò d’avermi a sé distretto,<br>
sì men portò sovra ’l colmo de l’arco<br>
che dal quarto al quinto argine è tragetto.
</p>
<p>
Quivi soavemente spuose il carco,<br>
soave per lo scoglio sconcio ed erto<br>
che sarebbe a le capre duro varco.
</p>
<p>
Indi un altro vallon mi fu scoperto.
</p>
</div>
<!--end canto-->
<div class="canto" id="CantoI.XX">
<p>
Di nova pena mi conven far versi<br>
e dar matera al ventesimo canto<br>
de la prima canzon, ch’è d’i sommersi.
</p>
<p>
Io era già disposto tutto quanto<br>
a riguardar ne lo scoperto fondo,<br>
che si bagnava d’angoscioso pianto;
</p>
<p>
e vidi gente per lo vallon tondo<br>
venir, tacendo e lagrimando, al passo<br>
che fanno le letane in questo mondo.
</p>
<p>
Come ’l viso mi scese in lor più basso,<br>
mirabilmente apparve esser travolto<br>
ciascun tra ’l mento e ’l principio del casso,
</p>
<p>
ché da le reni era tornato ’l volto,<br>
e in dietro venir li convenia,<br>
perché ’l veder dinanzi era lor tolto.
</p>
<p>
Forse per forza già di parlasia<br>
si travolse così alcun del tutto;<br>
ma io nol vidi, né credo che sia.
</p>
<p>
Se Dio ti lasci, lettor, prender frutto<br>
di tua lezione, or pensa per te stesso<br>
com’ io potea tener lo viso asciutto,
</p>
<p>
quando la nostra imagine di presso<br>
vidi sì torta, che ’l pianto de li occhi<br>
le natiche bagnava per lo fesso.
</p>
<p>
Certo io piangea, poggiato a un de’ rocchi<br>
del duro scoglio, sì che la mia scorta<br>
mi disse: «Ancor se’ tu de li altri sciocchi?
</p>
<p>
Qui vive la pietà quand’ è ben morta;<br>
chi è più scellerato che colui<br>
che al giudicio divin passion comporta?
</p>
<p>
Drizza la testa, drizza, e vedi a cui<br>
s’aperse a li occhi d’i Teban la terra;<br>
per ch’ei gridavan tutti: “Dove rui,
</p>
<p>
Anfïarao? perché lasci la guerra?”.<br>
E non restò di ruinare a valle<br>
fino a Minòs che ciascheduno afferra.
</p>
<p>
Mira c’ha fatto petto de le spalle;<br>
perché volle veder troppo davante,<br>
di retro guarda e fa retroso calle.
</p>
<p>
Vedi Tiresia, che mutò sembiante<br>
quando di maschio femmina divenne,<br>
cangiandosi le membra tutte quante;
</p>
<p>
e prima, poi, ribatter li convenne<br>
li duo serpenti avvolti, con la verga,<br>
che rïavesse le maschili penne.
</p>
<p>
Aronta è quel ch’al ventre li s’atterga,<br>
che ne’ monti di Luni, dove ronca<br>
lo Carrarese che di sotto alberga,
</p>
<p>
ebbe tra ’ bianchi marmi la spelonca<br>
per sua dimora; onde a guardar le stelle<br>
e ’l mar non li era la veduta tronca.
</p>
<p>
E quella che ricuopre le mammelle,<br>
che tu non vedi, con le trecce sciolte,<br>
e ha di là ogne pilosa pelle,
</p>
<p>
Manto fu, che cercò per terre molte;<br>
poscia si puose là dove nacqu’ io;<br>
onde un poco mi piace che m’ascolte.
</p>
<p>
Poscia che ’l padre suo di vita uscìo<br>
e venne serva la città di Baco,<br>
questa gran tempo per lo mondo gio.
</p>
<p>
Suso in Italia bella giace un laco,<br>
a piè de l’Alpe che serra Lamagna<br>
sovra Tiralli, c’ha nome Benaco.
</p>
<p>
Per mille fonti, credo, e più si bagna<br>
tra Garda e Val Camonica e Pennino<br>
de l’acqua che nel detto laco stagna.
</p>
<p>
Loco è nel mezzo là dove ’l trentino<br>
pastore e quel di Brescia e ’l veronese<br>
segnar poria, s’e’ fesse quel cammino.
</p>
<p>
Siede Peschiera, bello e forte arnese<br>
da fronteggiar Bresciani e Bergamaschi,<br>
ove la riva ’ntorno più discese.
</p>
<p>
Ivi convien che tutto quanto caschi<br>
ciò che ’n grembo a Benaco star non può,<br>
e fassi fiume giù per verdi paschi.
</p>
<p>
Tosto che l’acqua a correr mette co,<br>
non più Benaco, ma Mencio si chiama<br>
fino a Governol, dove cade in Po.
</p>
<p>
Non molto ha corso, ch’el trova una lama,<br>
ne la qual si distende e la ’mpaluda;<br>
e suol di state talor essere grama.
</p>
<p>
Quindi passando la vergine cruda<br>
vide terra, nel mezzo del pantano,<br>
sanza coltura e d’abitanti nuda.
</p>
<p>
Lì, per fuggire ogne consorzio umano,<br>
ristette con suoi servi a far sue arti,<br>
e visse, e vi lasciò suo corpo vano.
</p>
<p>
Li uomini poi che ’ntorno erano sparti<br>
s’accolsero a quel loco, ch’era forte<br>
per lo pantan ch’avea da tutte parti.
</p>
<p>
Fer la città sovra quell’ ossa morte;<br>
e per colei che ’l loco prima elesse,<br>
Mantüa l’appellar sanz’ altra sorte.
</p>
<p>
Già fuor le genti sue dentro più spesse,<br>
prima che la mattia da Casalodi<br>
da Pinamonte inganno ricevesse.
</p>
<p>
Però t’assenno che, se tu mai odi<br>
originar la mia terra altrimenti,<br>
la verità nulla menzogna frodi».
</p>
<p>
E io: «Maestro, i tuoi ragionamenti<br>
mi son sì certi e prendon sì mia fede,<br>
che li altri mi sarien carboni spenti.
</p>
<p>
Ma dimmi, de la gente che procede,<br>
se tu ne vedi alcun degno di nota;<br>
ché solo a ciò la mia mente rifiede».
</p>
<p>
Allor mi disse: «Quel che da la gota<br>
porge la barba in su le spalle brune,<br>
fu—quando Grecia fu di maschi vòta,
</p>
<p>
sì ch’a pena rimaser per le cune—<br>
augure, e diede ’l punto con Calcanta<br>
in Aulide a tagliar la prima fune.
</p>
<p>
Euripilo ebbe nome, e così ’l canta<br>
l’alta mia tragedìa in alcun loco:<br>
ben lo sai tu che la sai tutta quanta.
</p>
<p>
Quell’ altro che ne’ fianchi è così poco,<br>
Michele Scotto fu, che veramente<br>
de le magiche frode seppe ’l gioco.
</p>
<p>
Vedi Guido Bonatti; vedi Asdente,<br>
ch’avere inteso al cuoio e a lo spago<br>
ora vorrebbe, ma tardi si pente.
</p>
<p>
Vedi le triste che lasciaron l’ago,<br>
la spuola e ’l fuso, e fecersi ’ndivine;<br>
fecer malie con erbe e con imago.
</p>
<p>
Ma vienne omai, ché già tiene ’l confine<br>
d’amendue li emisperi e tocca l’onda<br>
sotto Sobilia Caino e le spine;
</p>
<p>
e già iernotte fu la luna tonda:<br>
ben ten de’ ricordar, ché non ti nocque<br>
alcuna volta per la selva fonda».
</p>
<p>
Sì mi parlava, e andavamo introcque.
</p>
</div>
<!--end canto-->
<div class="canto" id="CantoI.XXI">
<p>
Così di ponte in ponte, altro parlando<br>
che la mia comedìa cantar non cura,<br>
venimmo; e tenavamo ’l colmo, quando
</p>
<p>
restammo per veder l’altra fessura<br>
di Malebolge e li altri pianti vani;<br>
e vidila mirabilmente oscura.
</p>
<p>
Quale ne l’arzanà de’ Viniziani<br>
bolle l’inverno la tenace pece<br>
a rimpalmare i legni lor non sani,
</p>
<p>
ché navicar non ponno—in quella vece<br>
chi fa suo legno novo e chi ristoppa<br>
le coste a quel che più vïaggi fece;
</p>
<p>
chi ribatte da proda e chi da poppa;<br>
altri fa remi e altri volge sarte;<br>
chi terzeruolo e artimon rintoppa—:
</p>
<p>
tal, non per foco ma per divin’ arte,<br>
bollia là giuso una pegola spessa,<br>
che ’nviscava la ripa d’ogne parte.
</p>
<p>
I’ vedea lei, ma non vedëa in essa<br>
mai che le bolle che ’l bollor levava,<br>
e gonfiar tutta, e riseder compressa.
</p>
<p>
Mentr’ io là giù fisamente mirava,<br>
lo duca mio, dicendo «Guarda, guarda!»,<br>
mi trasse a sé del loco dov’ io stava.
</p>
<p>
Allor mi volsi come l’uom cui tarda<br>
di veder quel che li convien fuggire<br>
e cui paura sùbita sgagliarda,
</p>
<p>
che, per veder, non indugia ’l partire:<br>
e vidi dietro a noi un diavol nero<br>
correndo su per lo scoglio venire.
</p>
<p>
Ahi quant’ elli era ne l’aspetto fero!<br>
e quanto mi parea ne l’atto acerbo,<br>
con l’ali aperte e sovra i piè leggero!
</p>
<p>
L’omero suo, ch’era aguto e superbo,<br>
carcava un peccator con ambo l’anche,<br>
e quei tenea de’ piè ghermito ’l nerbo.
</p>
<p>
Del nostro ponte disse: «O Malebranche,<br>
ecco un de li anzïan di Santa Zita!<br>
Mettetel sotto, ch’i’ torno per anche
</p>
<p>
a quella terra, che n’è ben fornita:<br>
ogn’ uom v’è barattier, fuor che Bonturo;<br>
del no, per li denar, vi si fa ita».
</p>
<p>
Là giù ’l buttò, e per lo scoglio duro<br>
si volse; e mai non fu mastino sciolto<br>
con tanta fretta a seguitar lo furo.
</p>
<p>
Quel s’attuffò, e tornò sù convolto;<br>
ma i demon che del ponte avean coperchio,<br>
gridar: «Qui non ha loco il Santo Volto!
</p>
<p>
qui si nuota altrimenti che nel Serchio!<br>
Però, se tu non vuo’ di nostri graffi,<br>
non far sopra la pegola soverchio».
</p>
<p>
Poi l’addentar con più di cento raffi,<br>
disser: «Coverto convien che qui balli,<br>
sì che, se puoi, nascosamente accaffi».
</p>
<p>
Non altrimenti i cuoci a’ lor vassalli<br>
fanno attuffare in mezzo la caldaia<br>
la carne con li uncin, perché non galli.
</p>
<p>
Lo buon maestro «Acciò che non si paia<br>
che tu ci sia», mi disse, «giù t’acquatta<br>
dopo uno scheggio, ch’alcun schermo t’aia;
</p>
<p>
e per nulla offension che mi sia fatta,<br>
non temer tu, ch’i’ ho le cose conte,<br>
perch’ altra volta fui a tal baratta».
</p>
<p>
Poscia passò di là dal co del ponte;<br>
e com’ el giunse in su la ripa sesta,<br>
mestier li fu d’aver sicura fronte.
</p>
<p>
Con quel furore e con quella tempesta<br>
ch’escono i cani a dosso al poverello<br>
che di sùbito chiede ove s’arresta,
</p>
<p>
usciron quei di sotto al ponticello,<br>
e volser contra lui tutt’ i runcigli;<br>
ma el gridò: «Nessun di voi sia fello!
</p>
<p>
Innanzi che l’uncin vostro mi pigli,<br>
traggasi avante l’un di voi che m’oda,<br>
e poi d’arruncigliarmi si consigli».
</p>
<p>
Tutti gridaron: «Vada Malacoda!»;<br>
per ch’un si mosse—e li altri stetter fermi—<br>
e venne a lui dicendo: «Che li approda?».
</p>
<p>
«Credi tu, Malacoda, qui vedermi<br>
esser venuto», disse ’l mio maestro,<br>
«sicuro già da tutti vostri schermi,
</p>
<p>
sanza voler divino e fato destro?<br>
Lascian’ andar, ché nel cielo è voluto<br>
ch’i’ mostri altrui questo cammin silvestro».
</p>
<p>
Allor li fu l’orgoglio sì caduto,<br>
ch’e’ si lasciò cascar l’uncino a’ piedi,<br>
e disse a li altri: «Omai non sia feruto».
</p>
<p>
E ’l duca mio a me: «O tu che siedi<br>
tra li scheggion del ponte quatto quatto,<br>
sicuramente omai a me ti riedi».
</p>
<p>
Per ch’io mi mossi e a lui venni ratto;<br>
e i diavoli si fecer tutti avanti,<br>
sì ch’io temetti ch’ei tenesser patto;
</p>
<p>
così vid’ ïo già temer li fanti<br>
ch’uscivan patteggiati di Caprona,<br>
veggendo sé tra nemici cotanti.
</p>
<p>
I’ m’accostai con tutta la persona<br>
lungo ’l mio duca, e non torceva li occhi<br>
da la sembianza lor ch’era non buona.
</p>
<p>
Ei chinavan li raffi e «Vuo’ che ’l tocchi»,<br>
diceva l’un con l’altro, «in sul groppone?».<br>
E rispondien: «Sì, fa che gliel’ accocchi».
</p>
<p>
Ma quel demonio che tenea sermone<br>
col duca mio, si volse tutto presto<br>
e disse: «Posa, posa, Scarmiglione!».
</p>
<p>
Poi disse a noi: «Più oltre andar per questo<br>
iscoglio non si può, però che giace<br>
tutto spezzato al fondo l’arco sesto.
</p>
<p>
E se l’andare avante pur vi piace,<br>
andatevene su per questa grotta;<br>
presso è un altro scoglio che via face.
</p>
<p>
Ier, più oltre cinqu’ ore che quest’ otta,<br>
mille dugento con sessanta sei<br>
anni compié che qui la via fu rotta.
</p>
<p>
Io mando verso là di questi miei<br>
a riguardar s’alcun se ne sciorina;<br>
gite con lor, che non saranno rei».
</p>
<p>
«Tra’ti avante, Alichino, e Calcabrina»,<br>
cominciò elli a dire, «e tu, Cagnazzo;<br>
e Barbariccia guidi la decina.
</p>
<p>
Libicocco vegn’ oltre e Draghignazzo,<br>
Cirïatto sannuto e Graffiacane<br>
e Farfarello e Rubicante pazzo.
</p>
<p>
Cercate ’ntorno le boglienti pane;<br>
costor sian salvi infino a l’altro scheggio<br>
che tutto intero va sovra le tane».
</p>
<p>
«Omè, maestro, che è quel ch’i’ veggio?»,<br>
diss’ io, «deh, sanza scorta andianci soli,<br>
se tu sa’ ir; ch’i’ per me non la cheggio.
</p>
<p>
Se tu se’ sì accorto come suoli,<br>
non vedi tu ch’e’ digrignan li denti<br>
e con le ciglia ne minaccian duoli?».
</p>
<p>
Ed elli a me: «Non vo’ che tu paventi;<br>
lasciali digrignar pur a lor senno,<br>
ch’e’ fanno ciò per li lessi dolenti».
</p>
<p>
Per l’argine sinistro volta dienno;<br>
ma prima avea ciascun la lingua stretta<br>
coi denti, verso lor duca, per cenno;
</p>
<p>
ed elli avea del cul fatto trombetta.
</p>
</div>
<!--end canto-->
<div class="canto" id="CantoI.XXII">
<p>
Io vidi già cavalier muover campo,<br>
e cominciare stormo e far lor mostra,<br>
e talvolta partir per loro scampo;
</p>
<p>
corridor vidi per la terra vostra,<br>
o Aretini, e vidi gir gualdane,<br>
fedir torneamenti e correr giostra;
</p>
<p>
quando con trombe, e quando con campane,<br>
con tamburi e con cenni di castella,<br>
e con cose nostrali e con istrane;
</p>
<p>
né già con sì diversa cennamella<br>
cavalier vidi muover né pedoni,<br>
né nave a segno di terra o di stella.
</p>
<p>
Noi andavam con li diece demoni.<br>
Ahi fiera compagnia! ma ne la chiesa<br>
coi santi, e in taverna coi ghiottoni.
</p>
<p>
Pur a la pegola era la mia ’ntesa,<br>
per veder de la bolgia ogne contegno<br>
e de la gente ch’entro v’era incesa.
</p>
<p>
Come i dalfini, quando fanno segno<br>
a’ marinar con l’arco de la schiena<br>
che s’argomentin di campar lor legno,
</p>
<p>
talor così, ad alleggiar la pena,<br>
mostrav’ alcun de’ peccatori ’l dosso<br>
e nascondea in men che non balena.
</p>
<p>
E come a l’orlo de l’acqua d’un fosso<br>
stanno i ranocchi pur col muso fuori,<br>
sì che celano i piedi e l’altro grosso,
</p>
<p>
sì stavan d’ogne parte i peccatori;<br>
ma come s’appressava Barbariccia,<br>
così si ritraén sotto i bollori.
</p>
<p>
I’ vidi, e anco il cor me n’accapriccia,<br>
uno aspettar così, com’ elli ’ncontra<br>
ch’una rana rimane e l’altra spiccia;
</p>
<p>
e Graffiacan, che li era più di contra,<br>
li arruncigliò le ’mpegolate chiome<br>
e trassel sù, che mi parve una lontra.
</p>
<p>
I’ sapea già di tutti quanti ’l nome,<br>
sì li notai quando fuorono eletti,<br>
e poi ch’e’ si chiamaro, attesi come.
</p>
<p>
«O Rubicante, fa che tu li metti<br>
li unghioni a dosso, sì che tu lo scuoi!»,<br>
gridavan tutti insieme i maladetti.
</p>
<p>
E io: «Maestro mio, fa, se tu puoi,<br>
che tu sappi chi è lo sciagurato<br>
venuto a man de li avversari suoi».
</p>
<p>
Lo duca mio li s’accostò allato;<br>
domandollo ond’ ei fosse, e quei rispuose:<br>
«I’ fui del regno di Navarra nato.
</p>
<p>
Mia madre a servo d’un segnor mi puose,<br>
che m’avea generato d’un ribaldo,<br>
distruggitor di sé e di sue cose.
</p>
<p>
Poi fui famiglia del buon re Tebaldo;<br>
quivi mi misi a far baratteria,<br>
di ch’io rendo ragione in questo caldo».
</p>
<p>
E Cirïatto, a cui di bocca uscia<br>
d’ogne parte una sanna come a porco,<br>
li fé sentir come l’una sdruscia.
</p>
<p>
Tra male gatte era venuto ’l sorco;<br>
ma Barbariccia il chiuse con le braccia<br>
e disse: «State in là, mentr’ io lo ’nforco».
</p>
<p>
E al maestro mio volse la faccia;<br>
«Domanda», disse, «ancor, se più disii<br>
saper da lui, prima ch’altri ’l disfaccia».
</p>
<p>
Lo duca dunque: «Or dì: de li altri rii<br>
conosci tu alcun che sia latino<br>
sotto la pece?». E quelli: «I’ mi partii,
</p>
<p>
poco è, da un che fu di là vicino.<br>
Così foss’ io ancor con lui coperto,<br>
ch’i’ non temerei unghia né uncino!».
</p>
<p>
E Libicocco «Troppo avem sofferto»,<br>
disse; e preseli ’l braccio col runciglio,<br>
sì che, stracciando, ne portò un lacerto.
</p>
<p>
Draghignazzo anco i volle dar di piglio<br>
giuso a le gambe; onde ’l decurio loro<br>
si volse intorno intorno con mal piglio.
</p>
<p>
Quand’ elli un poco rappaciati fuoro,<br>
a lui, ch’ancor mirava sua ferita,<br>
domandò ’l duca mio sanza dimoro:
</p>
<p>
«Chi fu colui da cui mala partita<br>
di’ che facesti per venire a proda?».<br>
Ed ei rispuose: «Fu frate Gomita,
</p>
<p>
quel di Gallura, vasel d’ogne froda,<br>
ch’ebbe i nemici di suo donno in mano,<br>
e fé sì lor, che ciascun se ne loda.
</p>
<p>
Danar si tolse e lasciolli di piano,<br>
sì com’ e’ dice; e ne li altri offici anche<br>
barattier fu non picciol, ma sovrano.
</p>
<p>
Usa con esso donno Michel Zanche<br>
di Logodoro; e a dir di Sardigna<br>
le lingue lor non si sentono stanche.
</p>
<p>
Omè, vedete l’altro che digrigna;<br>
i’ direi anche, ma i’ temo ch’ello<br>
non s’apparecchi a grattarmi la tigna».
</p>
<p>
E ’l gran proposto, vòlto a Farfarello<br>
che stralunava li occhi per fedire,<br>
disse: «Fatti ’n costà, malvagio uccello!».
</p>
<p>
«Se voi volete vedere o udire»,<br>
ricominciò lo spaürato appresso,<br>
«Toschi o Lombardi, io ne farò venire;
</p>
<p>
ma stieno i Malebranche un poco in cesso,<br>
sì ch’ei non teman de le lor vendette;<br>
e io, seggendo in questo loco stesso,
</p>
<p>
per un ch’io son, ne farò venir sette<br>
quand’ io suffolerò, com’ è nostro uso<br>
di fare allor che fori alcun si mette».
</p>
<p>
Cagnazzo a cotal motto levò ’l muso,<br>
crollando ’l capo, e disse: «Odi malizia<br>
ch’elli ha pensata per gittarsi giuso!».
</p>
<p>
Ond’ ei, ch’avea lacciuoli a gran divizia,<br>
rispuose: «Malizioso son io troppo,<br>
quand’ io procuro a’ mia maggior trestizia».
</p>
<p>
Alichin non si tenne e, di rintoppo<br>
a li altri, disse a lui: «Se tu ti cali,<br>
io non ti verrò dietro di gualoppo,
</p>
<p>
ma batterò sovra la pece l’ali.<br>
Lascisi ’l collo, e sia la ripa scudo,<br>
a veder se tu sol più di noi vali».
</p>
<p>
O tu che leggi, udirai nuovo ludo:<br>
ciascun da l’altra costa li occhi volse,<br>
quel prima, ch’a ciò fare era più crudo.
</p>
<p>
Lo Navarrese ben suo tempo colse;<br>
fermò le piante a terra, e in un punto<br>
saltò e dal proposto lor si sciolse.
</p>
<p>
Di che ciascun di colpa fu compunto,<br>
ma quei più che cagion fu del difetto;<br>
però si mosse e gridò: «Tu se’ giunto!».
</p>
<p>
Ma poco i valse: ché l’ali al sospetto<br>
non potero avanzar; quelli andò sotto,<br>
e quei drizzò volando suso il petto:
</p>
<p>
non altrimenti l’anitra di botto,<br>
quando ’l falcon s’appressa, giù s’attuffa,<br>
ed ei ritorna sù crucciato e rotto.
</p>
<p>
Irato Calcabrina de la buffa,<br>
volando dietro li tenne, invaghito<br>
che quei campasse per aver la zuffa;
</p>
<p>
e come ’l barattier fu disparito,<br>
così volse li artigli al suo compagno,<br>
e fu con lui sopra ’l fosso ghermito.
</p>
<p>
Ma l’altro fu bene sparvier grifagno<br>
ad artigliar ben lui, e amendue<br>
cadder nel mezzo del bogliente stagno.
</p>
<p>
Lo caldo sghermitor sùbito fue;<br>
ma però di levarsi era neente,<br>
sì avieno inviscate l’ali sue.
</p>
<p>
Barbariccia, con li altri suoi dolente,<br>
quattro ne fé volar da l’altra costa<br>
con tutt’ i raffi, e assai prestamente
</p>
<p>
di qua, di là discesero a la posta;<br>
porser li uncini verso li ’mpaniati,<br>
ch’eran già cotti dentro da la crosta.
</p>
<p>
E noi lasciammo lor così ’mpacciati.
</p>
</div>
<!--end canto-->
<div class="canto" id="CantoI.XXIII">
<p>
Taciti, soli, sanza compagnia<br>
n’andavam l’un dinanzi e l’altro dopo,<br>
come frati minor vanno per via.
</p>
<p>
Vòlt’ era in su la favola d’Isopo<br>
lo mio pensier per la presente rissa,<br>
dov’ el parlò de la rana e del topo;
</p>
<p>
ché più non si pareggia ‘mo’ e ‘issa’<br>
che l’un con l’altro fa, se ben s’accoppia<br>
principio e fine con la mente fissa.
</p>
<p>
E come l’un pensier de l’altro scoppia,<br>
così nacque di quello un altro poi,<br>
che la prima paura mi fé doppia.
</p>
<p>
Io pensava così: ‘Questi per noi<br>
sono scherniti con danno e con beffa<br>
sì fatta, ch’assai credo che lor nòi.
</p>
<p>
Se l’ira sovra ’l mal voler s’aggueffa,<br>
ei ne verranno dietro più crudeli<br>
che ’l cane a quella lievre ch’elli acceffa’.
</p>
<p>
Già mi sentia tutti arricciar li peli<br>
de la paura e stava in dietro intento,<br>
quand’ io dissi: «Maestro, se non celi
</p>
<p>
te e me tostamente, i’ ho pavento<br>
d’i Malebranche. Noi li avem già dietro;<br>
io li ’magino sì, che già li sento».
</p>
<p>
E quei: «S’i’ fossi di piombato vetro,<br>
l’imagine di fuor tua non trarrei<br>
più tosto a me, che quella dentro ’mpetro.
</p>
<p>
Pur mo venieno i tuo’ pensier tra ’ miei,<br>
con simile atto e con simile faccia,<br>
sì che d’intrambi un sol consiglio fei.
</p>
<p>
S’elli è che sì la destra costa giaccia,<br>
che noi possiam ne l’altra bolgia scendere,<br>
noi fuggirem l’imaginata caccia».
</p>
<p>
Già non compié di tal consiglio rendere,<br>
ch’io li vidi venir con l’ali tese<br>
non molto lungi, per volerne prendere.
</p>
<p>
Lo duca mio di sùbito mi prese,<br>
come la madre ch’al romore è desta<br>
e vede presso a sé le fiamme accese,
</p>
<p>
che prende il figlio e fugge e non s’arresta,<br>
avendo più di lui che di sé cura,<br>
tanto che solo una camiscia vesta;
</p>
<p>
e giù dal collo de la ripa dura<br>
supin si diede a la pendente roccia,<br>
che l’un de’ lati a l’altra bolgia tura.
</p>
<p>
Non corse mai sì tosto acqua per doccia<br>
a volger ruota di molin terragno,<br>
quand’ ella più verso le pale approccia,
</p>
<p>
come ’l maestro mio per quel vivagno,<br>
portandosene me sovra ’l suo petto,<br>
come suo figlio, non come compagno.
</p>
<p>
A pena fuoro i piè suoi giunti al letto<br>
del fondo giù, ch’e’ furon in sul colle<br>
sovresso noi; ma non lì era sospetto:
</p>
<p>
ché l’alta provedenza che lor volle<br>
porre ministri de la fossa quinta,<br>
poder di partirs’ indi a tutti tolle.
</p>
<p>
Là giù trovammo una gente dipinta<br>
che giva intorno assai con lenti passi,<br>
piangendo e nel sembiante stanca e vinta.
</p>
<p>
Elli avean cappe con cappucci bassi<br>
dinanzi a li occhi, fatte de la taglia<br>
che in Clugnì per li monaci fassi.
</p>
<p>
Di fuor dorate son, sì ch’elli abbaglia;<br>
ma dentro tutte piombo, e gravi tanto,<br>
che Federigo le mettea di paglia.
</p>
<p>
Oh in etterno faticoso manto!<br>
Noi ci volgemmo ancor pur a man manca<br>
con loro insieme, intenti al tristo pianto;
</p>
<p>
ma per lo peso quella gente stanca<br>
venìa sì pian, che noi eravam nuovi<br>
di compagnia ad ogne mover d’anca.
</p>
<p>
Per ch’io al duca mio: «Fa che tu trovi<br>
alcun ch’al fatto o al nome si conosca,<br>
e li occhi, sì andando, intorno movi».
</p>
<p>
E un che ’ntese la parola tosca,<br>
di retro a noi gridò: «Tenete i piedi,<br>
voi che correte sì per l’aura fosca!
</p>
<p>
Forse ch’avrai da me quel che tu chiedi».<br>
Onde ’l duca si volse e disse: «Aspetta,<br>
e poi secondo il suo passo procedi».
</p>
<p>
Ristetti, e vidi due mostrar gran fretta<br>
de l’animo, col viso, d’esser meco;<br>
ma tardavali ’l carco e la via stretta.
</p>
<p>
Quando fuor giunti, assai con l’occhio bieco<br>
mi rimiraron sanza far parola;<br>
poi si volsero in sé, e dicean seco:
</p>
<p>
«Costui par vivo a l’atto de la gola;<br>
e s’e’ son morti, per qual privilegio<br>
vanno scoperti de la grave stola?».
</p>
<p>
Poi disser me: «O Tosco, ch’al collegio<br>
de l’ipocriti tristi se’ venuto,<br>
dir chi tu se’ non avere in dispregio».
</p>
<p>
E io a loro: «I’ fui nato e cresciuto<br>
sovra ’l bel fiume d’Arno a la gran villa,<br>
e son col corpo ch’i’ ho sempre avuto.
</p>
<p>
Ma voi chi siete, a cui tanto distilla<br>
quant’ i’ veggio dolor giù per le guance?<br>
e che pena è in voi che sì sfavilla?».
</p>
<p>
E l’un rispuose a me: «Le cappe rance<br>
son di piombo sì grosse, che li pesi<br>
fan così cigolar le lor bilance.
</p>
<p>
Frati godenti fummo, e bolognesi;<br>
io Catalano e questi Loderingo<br>
nomati, e da tua terra insieme presi
</p>
<p>
come suole esser tolto un uom solingo,<br>
per conservar sua pace; e fummo tali,<br>
ch’ancor si pare intorno dal Gardingo».
</p>
<p>
Io cominciai: «O frati, i vostri mali . . . »;<br>
ma più non dissi, ch’a l’occhio mi corse<br>
un, crucifisso in terra con tre pali.
</p>
<p>
Quando mi vide, tutto si distorse,<br>
soffiando ne la barba con sospiri;<br>
e ’l frate Catalan, ch’a ciò s’accorse,
</p>
<p>
mi disse: «Quel confitto che tu miri,<br>
consigliò i Farisei che convenia<br>
porre un uom per lo popolo a’ martìri.
</p>
<p>
Attraversato è, nudo, ne la via,<br>
come tu vedi, ed è mestier ch’el senta<br>
qualunque passa, come pesa, pria.
</p>
<p>
E a tal modo il socero si stenta<br>
in questa fossa, e li altri dal concilio<br>
che fu per li Giudei mala sementa».
</p>
<p>
Allor vid’ io maravigliar Virgilio<br>
sovra colui ch’era disteso in croce<br>
tanto vilmente ne l’etterno essilio.
</p>
<p>
Poscia drizzò al frate cotal voce:<br>
«Non vi dispiaccia, se vi lece, dirci<br>
s’a la man destra giace alcuna foce
</p>
<p>
onde noi amendue possiamo uscirci,<br>
sanza costrigner de li angeli neri<br>
che vegnan d’esto fondo a dipartirci».
</p>
<p>
Rispuose adunque: «Più che tu non speri<br>
s’appressa un sasso che da la gran cerchia<br>
si move e varca tutt’ i vallon feri,
</p>
<p>
salvo che ’n questo è rotto e nol coperchia;<br>
montar potrete su per la ruina,<br>
che giace in costa e nel fondo soperchia».
</p>
<p>
Lo duca stette un poco a testa china;<br>
poi disse: «Mal contava la bisogna<br>
colui che i peccator di qua uncina».
</p>
<p>
E ’l frate: «Io udi’ già dire a Bologna<br>
del diavol vizi assai, tra ’ quali udi’<br>
ch’elli è bugiardo, e padre di menzogna».
</p>
<p>
Appresso il duca a gran passi sen gì,<br>
turbato un poco d’ira nel sembiante;<br>
ond’ io da li ’ncarcati mi parti’
</p>
<p>
dietro a le poste de le care piante.
</p>
</div>
<!--end canto-->
<div class="canto" id="CantoI.XXIV">
<p>
In quella parte del giovanetto anno<br>
che ’l sole i crin sotto l’Aquario tempra<br>
e già le notti al mezzo dì sen vanno,
</p>
<p>
quando la brina in su la terra assempra<br>
l’imagine di sua sorella bianca,<br>
ma poco dura a la sua penna tempra,
</p>
<p>
lo villanello a cui la roba manca,<br>
si leva, e guarda, e vede la campagna<br>
biancheggiar tutta; ond’ ei si batte l’anca,
</p>
<p>
ritorna in casa, e qua e là si lagna,<br>
come ’l tapin che non sa che si faccia;<br>
poi riede, e la speranza ringavagna,
</p>
<p>
veggendo ’l mondo aver cangiata faccia<br>
in poco d’ora, e prende suo vincastro<br>
e fuor le pecorelle a pascer caccia.
</p>
<p>
Così mi fece sbigottir lo mastro<br>
quand’ io li vidi sì turbar la fronte,<br>
e così tosto al mal giunse lo ’mpiastro;
</p>
<p>
ché, come noi venimmo al guasto ponte,<br>
lo duca a me si volse con quel piglio<br>
dolce ch’io vidi prima a piè del monte.
</p>
<p>
Le braccia aperse, dopo alcun consiglio<br>
eletto seco riguardando prima<br>
ben la ruina, e diedemi di piglio.
</p>
<p>
E come quei ch’adopera ed estima,<br>
che sempre par che ’nnanzi si proveggia,<br>
così, levando me sù ver’ la cima
</p>
<p>
d’un ronchione, avvisava un’altra scheggia<br>
dicendo: «Sovra quella poi t’aggrappa;<br>
ma tenta pria s’è tal ch’ella ti reggia».
</p>
<p>
Non era via da vestito di cappa,<br>
ché noi a pena, ei lieve e io sospinto,<br>
potavam sù montar di chiappa in chiappa.
</p>
<p>
E se non fosse che da quel precinto<br>
più che da l’altro era la costa corta,<br>
non so di lui, ma io sarei ben vinto.
</p>
<p>
Ma perché Malebolge inver’ la porta<br>
del bassissimo pozzo tutta pende,<br>
lo sito di ciascuna valle porta
</p>
<p>
che l’una costa surge e l’altra scende;<br>
noi pur venimmo al fine in su la punta<br>
onde l’ultima pietra si scoscende.
</p>
<p>
La lena m’era del polmon sì munta<br>
quand’ io fui sù, ch’i’ non potea più oltre,<br>
anzi m’assisi ne la prima giunta.
</p>
<p>
«Omai convien che tu così ti spoltre»,<br>
disse ’l maestro; «ché, seggendo in piuma,<br>
in fama non si vien, né sotto coltre;
</p>
<p>
sanza la qual chi sua vita consuma,<br>
cotal vestigio in terra di sé lascia,<br>
qual fummo in aere e in acqua la schiuma.
</p>
<p>
E però leva sù; vinci l’ambascia<br>
con l’animo che vince ogne battaglia,<br>
se col suo grave corpo non s’accascia.
</p>
<p>
Più lunga scala convien che si saglia;<br>
non basta da costoro esser partito.<br>
Se tu mi ’ntendi, or fa sì che ti vaglia».
</p>
<p>
Leva’mi allor, mostrandomi fornito<br>
meglio di lena ch’i’ non mi sentia,<br>
e dissi: «Va, ch’i’ son forte e ardito».
</p>
<p>
Su per lo scoglio prendemmo la via,<br>
ch’era ronchioso, stretto e malagevole,<br>
ed erto più assai che quel di pria.
</p>
<p>
Parlando andava per non parer fievole;<br>
onde una voce uscì de l’altro fosso,<br>
a parole formar disconvenevole.
</p>
<p>
Non so che disse, ancor che sovra ’l dosso<br>
fossi de l’arco già che varca quivi;<br>
ma chi parlava ad ire parea mosso.
</p>
<p>
Io era vòlto in giù, ma li occhi vivi<br>
non poteano ire al fondo per lo scuro;<br>
per ch’io: «Maestro, fa che tu arrivi
</p>
<p>
da l’altro cinghio e dismontiam lo muro;<br>
ché, com’ i’ odo quinci e non intendo,<br>
così giù veggio e neente affiguro».
</p>
<p>
«Altra risposta», disse, «non ti rendo<br>
se non lo far; ché la dimanda onesta<br>
si de’ seguir con l’opera tacendo».
</p>
<p>
Noi discendemmo il ponte da la testa<br>
dove s’aggiugne con l’ottava ripa,<br>
e poi mi fu la bolgia manifesta:
</p>
<p>
e vidivi entro terribile stipa<br>
di serpenti, e di sì diversa mena<br>
che la memoria il sangue ancor mi scipa.
</p>
<p>
Più non si vanti Libia con sua rena;<br>
ché se chelidri, iaculi e faree<br>
produce, e cencri con anfisibena,
</p>
<p>
né tante pestilenzie né sì ree<br>
mostrò già mai con tutta l’Etïopia<br>
né con ciò che di sopra al Mar Rosso èe.
</p>
<p>
Tra questa cruda e tristissima copia<br>
corrëan genti nude e spaventate,<br>
sanza sperar pertugio o elitropia:
</p>
<p>
con serpi le man dietro avean legate;<br>
quelle ficcavan per le ren la coda<br>
e ’l capo, ed eran dinanzi aggroppate.
</p>
<p>
Ed ecco a un ch’era da nostra proda,<br>
s’avventò un serpente che ’l trafisse<br>
là dove ’l collo a le spalle s’annoda.
</p>
<p>
Né O sì tosto mai né I si scrisse,<br>
com’ el s’accese e arse, e cener tutto<br>
convenne che cascando divenisse;
</p>
<p>
e poi che fu a terra sì distrutto,<br>
la polver si raccolse per sé stessa<br>
e ’n quel medesmo ritornò di butto.
</p>
<p>
Così per li gran savi si confessa<br>
che la fenice more e poi rinasce,<br>
quando al cinquecentesimo anno appressa;
</p>
<p>
erba né biado in sua vita non pasce,<br>
ma sol d’incenso lagrime e d’amomo,<br>
e nardo e mirra son l’ultime fasce.
</p>
<p>
E qual è quel che cade, e non sa como,<br>
per forza di demon ch’a terra il tira,<br>
o d’altra oppilazion che lega l’omo,
</p>
<p>
quando si leva, che ’ntorno si mira<br>
tutto smarrito de la grande angoscia<br>
ch’elli ha sofferta, e guardando sospira:
</p>
<p>
tal era ’l peccator levato poscia.<br>
Oh potenza di Dio, quant’ è severa,<br>
che cotai colpi per vendetta croscia!
</p>
<p>
Lo duca il domandò poi chi ello era;<br>
per ch’ei rispuose: «Io piovvi di Toscana,<br>
poco tempo è, in questa gola fiera.
</p>
<p>
Vita bestial mi piacque e non umana,<br>
sì come a mul ch’i’ fui; son Vanni Fucci<br>
bestia, e Pistoia mi fu degna tana».
</p>
<p>
E ïo al duca: «Dilli che non mucci,<br>
e domanda che colpa qua giù ’l pinse;<br>
ch’io ’l vidi uomo di sangue e di crucci».
</p>
<p>
E ’l peccator, che ’ntese, non s’infinse,<br>
ma drizzò verso me l’animo e ’l volto,<br>
e di trista vergogna si dipinse;
</p>
<p>
poi disse: «Più mi duol che tu m’hai colto<br>
ne la miseria dove tu mi vedi,<br>
che quando fui de l’altra vita tolto.
</p>
<p>
Io non posso negar quel che tu chiedi;<br>
in giù son messo tanto perch’ io fui<br>
ladro a la sagrestia d’i belli arredi,
</p>
<p>
e falsamente già fu apposto altrui.<br>
Ma perché di tal vista tu non godi,<br>
se mai sarai di fuor da’ luoghi bui,
</p>
<p>
apri li orecchi al mio annunzio, e odi.<br>
Pistoia in pria d’i Neri si dimagra;<br>
poi Fiorenza rinova gente e modi.
</p>
<p>
Tragge Marte vapor di Val di Magra<br>
ch’è di torbidi nuvoli involuto;<br>
e con tempesta impetüosa e agra
</p>
<p>
sovra Campo Picen fia combattuto;<br>
ond’ ei repente spezzerà la nebbia,<br>
sì ch’ogne Bianco ne sarà feruto.
</p>
<p>
E detto l’ho perché doler ti debbia!».
</p>
</div>
<!--end canto-->
<div class="canto" id="CantoI.XXV">
<p>
Al fine de le sue parole il ladro<br>
le mani alzò con amendue le fiche,<br>
gridando: «Togli, Dio, ch’a te le squadro!».
</p>
<p>
Da indi in qua mi fuor le serpi amiche,<br>
perch’ una li s’avvolse allora al collo,<br>
come dicesse ‘Non vo’ che più diche’;
</p>
<p>
e un’altra a le braccia, e rilegollo,<br>
ribadendo sé stessa sì dinanzi,<br>
che non potea con esse dare un crollo.
</p>
<p>
Ahi Pistoia, Pistoia, ché non stanzi<br>
d’incenerarti sì che più non duri,<br>
poi che ’n mal fare il seme tuo avanzi?
</p>
<p>
Per tutt’ i cerchi de lo ’nferno scuri<br>
non vidi spirto in Dio tanto superbo,<br>
non quel che cadde a Tebe giù da’ muri.
</p>
<p>
El si fuggì che non parlò più verbo;<br>
e io vidi un centauro pien di rabbia<br>
venir chiamando: «Ov’ è, ov’ è l’acerbo?».
</p>
<p>
Maremma non cred’ io che tante n’abbia,<br>
quante bisce elli avea su per la groppa<br>
infin ove comincia nostra labbia.
</p>
<p>
Sovra le spalle, dietro da la coppa,<br>
con l’ali aperte li giacea un draco;<br>
e quello affuoca qualunque s’intoppa.
</p>
<p>
Lo mio maestro disse: «Questi è Caco,<br>
che, sotto ’l sasso di monte Aventino,<br>
di sangue fece spesse volte laco.
</p>
<p>
Non va co’ suoi fratei per un cammino,<br>
per lo furto che frodolente fece<br>
del grande armento ch’elli ebbe a vicino;
</p>
<p>
onde cessar le sue opere biece<br>
sotto la mazza d’Ercule, che forse<br>
gliene diè cento, e non sentì le diece».
</p>
<p>
Mentre che sì parlava, ed el trascorse,<br>
e tre spiriti venner sotto noi,<br>
de’ quai né io né ’l duca mio s’accorse,
</p>
<p>
se non quando gridar: «Chi siete voi?»;<br>
per che nostra novella si ristette,<br>
e intendemmo pur ad essi poi.
</p>
<p>
Io non li conoscea; ma ei seguette,<br>
come suol seguitar per alcun caso,<br>
che l’un nomar un altro convenette,
</p>
<p>
dicendo: «Cianfa dove fia rimaso?»;<br>
per ch’io, acciò che ’l duca stesse attento,<br>
mi puosi ’l dito su dal mento al naso.
</p>
<p>
Se tu se’ or, lettore, a creder lento<br>
ciò ch’io dirò, non sarà maraviglia,<br>
ché io che ’l vidi, a pena il mi consento.
</p>
<p>
Com’ io tenea levate in lor le ciglia,<br>
e un serpente con sei piè si lancia<br>
dinanzi a l’uno, e tutto a lui s’appiglia.
</p>
<p>
Co’ piè di mezzo li avvinse la pancia<br>
e con li anterïor le braccia prese;<br>
poi li addentò e l’una e l’altra guancia;
</p>
<p>
li diretani a le cosce distese,<br>
e miseli la coda tra ’mbedue<br>
e dietro per le ren sù la ritese.
</p>
<p>
Ellera abbarbicata mai non fue<br>
ad alber sì, come l’orribil fiera<br>
per l’altrui membra avviticchiò le sue.
</p>
<p>
Poi s’appiccar, come di calda cera<br>
fossero stati, e mischiar lor colore,<br>
né l’un né l’altro già parea quel ch’era:
</p>
<p>
come procede innanzi da l’ardore,<br>
per lo papiro suso, un color bruno<br>
che non è nero ancora e ’l bianco more.
</p>
<p>
Li altri due ’l riguardavano, e ciascuno<br>
gridava: «Omè, Agnel, come ti muti!<br>
Vedi che già non se’ né due né uno».
</p>
<p>
Già eran li due capi un divenuti,<br>
quando n’apparver due figure miste<br>
in una faccia, ov’ eran due perduti.
</p>
<p>
Fersi le braccia due di quattro liste;<br>
le cosce con le gambe e ’l ventre e ’l casso<br>
divenner membra che non fuor mai viste.
</p>
<p>
Ogne primaio aspetto ivi era casso:<br>
due e nessun l’imagine perversa<br>
parea; e tal sen gio con lento passo.
</p>
<p>
Come ’l ramarro sotto la gran fersa<br>
dei dì canicular, cangiando sepe,<br>
folgore par se la via attraversa,
</p>
<p>
sì pareva, venendo verso l’epe<br>
de li altri due, un serpentello acceso,<br>
livido e nero come gran di pepe;
</p>
<p>
e quella parte onde prima è preso<br>
nostro alimento, a l’un di lor trafisse;<br>
poi cadde giuso innanzi lui disteso.
</p>
<p>
Lo trafitto ’l mirò, ma nulla disse;<br>
anzi, co’ piè fermati, sbadigliava<br>
pur come sonno o febbre l’assalisse.
</p>
<p>
Elli ’l serpente e quei lui riguardava;<br>
l’un per la piaga e l’altro per la bocca<br>
fummavan forte, e ’l fummo si scontrava.
</p>
<p>
Taccia Lucano ormai là dov’ e’ tocca<br>
del misero Sabello e di Nasidio,<br>
e attenda a udir quel ch’or si scocca.
</p>
<p>
Taccia di Cadmo e d’Aretusa Ovidio,<br>
ché se quello in serpente e quella in fonte<br>
converte poetando, io non lo ’nvidio;
</p>
<p>
ché due nature mai a fronte a fronte<br>
non trasmutò sì ch’amendue le forme<br>
a cambiar lor matera fosser pronte.
</p>
<p>
Insieme si rispuosero a tai norme,<br>
che ’l serpente la coda in forca fesse,<br>
e ’l feruto ristrinse insieme l’orme.
</p>
<p>
Le gambe con le cosce seco stesse<br>
s’appiccar sì, che ’n poco la giuntura<br>
non facea segno alcun che si paresse.
</p>
<p>
Togliea la coda fessa la figura<br>
che si perdeva là, e la sua pelle<br>
si facea molle, e quella di là dura.
</p>
<p>
Io vidi intrar le braccia per l’ascelle,<br>
e i due piè de la fiera, ch’eran corti,<br>
tanto allungar quanto accorciavan quelle.
</p>
<p>
Poscia li piè di rietro, insieme attorti,<br>
diventaron lo membro che l’uom cela,<br>
e ’l misero del suo n’avea due porti.
</p>
<p>
Mentre che ’l fummo l’uno e l’altro vela<br>
di color novo, e genera ’l pel suso<br>
per l’una parte e da l’altra il dipela,
</p>
<p>
l’un si levò e l’altro cadde giuso,<br>
non torcendo però le lucerne empie,<br>
sotto le quai ciascun cambiava muso.
</p>
<p>
Quel ch’era dritto, il trasse ver’ le tempie,<br>
e di troppa matera ch’in là venne<br>
uscir li orecchi de le gote scempie;
</p>
<p>
ciò che non corse in dietro e si ritenne<br>
di quel soverchio, fé naso a la faccia<br>
e le labbra ingrossò quanto convenne.
</p>
<p>
Quel che giacëa, il muso innanzi caccia,<br>
e li orecchi ritira per la testa<br>
come face le corna la lumaccia;
</p>
<p>
e la lingua, ch’avëa unita e presta<br>
prima a parlar, si fende, e la forcuta<br>
ne l’altro si richiude; e ’l fummo resta.
</p>
<p>
L’anima ch’era fiera divenuta,<br>
suffolando si fugge per la valle,<br>
e l’altro dietro a lui parlando sputa.
</p>
<p>
Poscia li volse le novelle spalle,<br>
e disse a l’altro: «I’ vo’ che Buoso corra,<br>
com’ ho fatt’ io, carpon per questo calle».
</p>
<p>
Così vid’ io la settima zavorra<br>
mutare e trasmutare; e qui mi scusi<br>
la novità se fior la penna abborra.
</p>
<p>
E avvegna che li occhi miei confusi<br>
fossero alquanto e l’animo smagato,<br>
non poter quei fuggirsi tanto chiusi,
</p>
<p>
ch’i’ non scorgessi ben Puccio Sciancato;<br>
ed era quel che sol, di tre compagni<br>
che venner prima, non era mutato;
</p>
<p>
l’altr’ era quel che tu, Gaville, piagni.
</p>
</div>
<!--end canto-->
<div class="canto" id="CantoI.XXVI">
<p>
Godi, Fiorenza, poi che se’ sì grande<br>
che per mare e per terra batti l’ali,<br>
e per lo ’nferno tuo nome si spande!
</p>
<p>
Tra li ladron trovai cinque cotali<br>
tuoi cittadini onde mi ven vergogna,<br>
e tu in grande orranza non ne sali.
</p>
<p>
Ma se presso al mattin del ver si sogna,<br>
tu sentirai, di qua da picciol tempo,<br>
di quel che Prato, non ch’altri, t’agogna.
</p>
<p>
E se già fosse, non saria per tempo.<br>
Così foss’ ei, da che pur esser dee!<br>
ché più mi graverà, com’ più m’attempo.
</p>
<p>
Noi ci partimmo, e su per le scalee<br>
che n’avea fatto iborni a scender pria,<br>
rimontò ’l duca mio e trasse mee;
</p>
<p>
e proseguendo la solinga via,<br>
tra le schegge e tra ’ rocchi de lo scoglio<br>
lo piè sanza la man non si spedia.
</p>
<p>
Allor mi dolsi, e ora mi ridoglio<br>
quando drizzo la mente a ciò ch’io vidi,<br>
e più lo ’ngegno affreno ch’i’ non soglio,
</p>
<p>
perché non corra che virtù nol guidi;<br>
sì che, se stella bona o miglior cosa<br>
m’ha dato ’l ben, ch’io stessi nol m’invidi.
</p>
<p>
Quante ’l villan ch’al poggio si riposa,<br>
nel tempo che colui che ’l mondo schiara<br>
la faccia sua a noi tien meno ascosa,
</p>
<p>
come la mosca cede a la zanzara,<br>
vede lucciole giù per la vallea,<br>
forse colà dov’ e’ vendemmia e ara:
</p>
<p>
di tante fiamme tutta risplendea<br>
l’ottava bolgia, sì com’ io m’accorsi<br>
tosto che fui là ’ve ’l fondo parea.
</p>
<p>
E qual colui che si vengiò con li orsi<br>
vide ’l carro d’Elia al dipartire,<br>
quando i cavalli al cielo erti levorsi,
</p>
<p>
che nol potea sì con li occhi seguire,<br>
ch’el vedesse altro che la fiamma sola,<br>
sì come nuvoletta, in sù salire:
</p>
<p>
tal si move ciascuna per la gola<br>
del fosso, ché nessuna mostra ’l furto,<br>
e ogne fiamma un peccatore invola.
</p>
<p>
Io stava sovra ’l ponte a veder surto,<br>
sì che s’io non avessi un ronchion preso,<br>
caduto sarei giù sanz’ esser urto.
</p>
<p>
E ’l duca che mi vide tanto atteso,<br>
disse: «Dentro dai fuochi son li spirti;<br>
catun si fascia di quel ch’elli è inceso».
</p>
<p>
«Maestro mio», rispuos’ io, «per udirti<br>
son io più certo; ma già m’era avviso<br>
che così fosse, e già voleva dirti:
</p>
<p>
chi è ’n quel foco che vien sì diviso<br>
di sopra, che par surger de la pira<br>
dov’ Eteòcle col fratel fu miso?».
</p>
<p>
Rispuose a me: «Là dentro si martira<br>
Ulisse e Dïomede, e così insieme<br>
a la vendetta vanno come a l’ira;
</p>
<p>
e dentro da la lor fiamma si geme<br>
l’agguato del caval che fé la porta<br>
onde uscì de’ Romani il gentil seme.
</p>
<p>
Piangevisi entro l’arte per che, morta,<br>
Deïdamìa ancor si duol d’Achille,<br>
e del Palladio pena vi si porta».
</p>
<p>
«S’ei posson dentro da quelle faville<br>
parlar», diss’ io, «maestro, assai ten priego<br>
e ripriego, che ’l priego vaglia mille,
</p>
<p>
che non mi facci de l’attender niego<br>
fin che la fiamma cornuta qua vegna;<br>
vedi che del disio ver’ lei mi piego!».
</p>
<p>
Ed elli a me: «La tua preghiera è degna<br>
di molta loda, e io però l’accetto;<br>
ma fa che la tua lingua si sostegna.
</p>
<p>
Lascia parlare a me, ch’i’ ho concetto<br>
ciò che tu vuoi; ch’ei sarebbero schivi,<br>
perch’ e’ fuor greci, forse del tuo detto».
</p>
<p>
Poi che la fiamma fu venuta quivi<br>
dove parve al mio duca tempo e loco,<br>
in questa forma lui parlare audivi:
</p>
<p>
«O voi che siete due dentro ad un foco,<br>
s’io meritai di voi mentre ch’io vissi,<br>
s’io meritai di voi assai o poco
</p>
<p>
quando nel mondo li alti versi scrissi,<br>
non vi movete; ma l’un di voi dica<br>
dove, per lui, perduto a morir gissi».
</p>
<p>
Lo maggior corno de la fiamma antica<br>
cominciò a crollarsi mormorando,<br>
pur come quella cui vento affatica;
</p>
<p>
indi la cima qua e là menando,<br>
come fosse la lingua che parlasse,<br>
gittò voce di fuori e disse: «Quando
</p>
<p>
mi diparti’ da Circe, che sottrasse<br>
me più d’un anno là presso a Gaeta,<br>
prima che sì Enëa la nomasse,
</p>
<p>
né dolcezza di figlio, né la pieta<br>
del vecchio padre, né ’l debito amore<br>
lo qual dovea Penelopè far lieta,
</p>
<p>
vincer potero dentro a me l’ardore<br>
ch’i’ ebbi a divenir del mondo esperto<br>
e de li vizi umani e del valore;
</p>
<p>
ma misi me per l’alto mare aperto<br>
sol con un legno e con quella compagna<br>
picciola da la qual non fui diserto.
</p>
<p>
L’un lito e l’altro vidi infin la Spagna,<br>
fin nel Morrocco, e l’isola d’i Sardi,<br>
e l’altre che quel mare intorno bagna.
</p>
<p>
Io e ’ compagni eravam vecchi e tardi<br>
quando venimmo a quella foce stretta<br>
dov’ Ercule segnò li suoi riguardi
</p>
<p>
acciò che l’uom più oltre non si metta;<br>
da la man destra mi lasciai Sibilia,<br>
da l’altra già m’avea lasciata Setta.
</p>
<p>
“O frati”, dissi “che per cento milia<br>
perigli siete giunti a l’occidente,<br>
a questa tanto picciola vigilia
</p>
<p>
d’i nostri sensi ch’è del rimanente<br>
non vogliate negar l’esperïenza,<br>
di retro al sol, del mondo sanza gente.
</p>
<p>
Considerate la vostra semenza:<br>
fatti non foste a viver come bruti,<br>
ma per seguir virtute e canoscenza”.
</p>
<p>
Li miei compagni fec’ io sì aguti,<br>
con questa orazion picciola, al cammino,<br>
che a pena poscia li avrei ritenuti;
</p>
<p>
e volta nostra poppa nel mattino,<br>
de’ remi facemmo ali al folle volo,<br>
sempre acquistando dal lato mancino.
</p>
<p>
Tutte le stelle già de l’altro polo<br>
vedea la notte, e ’l nostro tanto basso,<br>
che non surgëa fuor del marin suolo.
</p>
<p>
Cinque volte racceso e tante casso<br>
lo lume era di sotto da la luna,<br>
poi che ’ntrati eravam ne l’alto passo,
</p>
<p>
quando n’apparve una montagna, bruna<br>
per la distanza, e parvemi alta tanto<br>
quanto veduta non avëa alcuna.
</p>
<p>
Noi ci allegrammo, e tosto tornò in pianto;<br>
ché de la nova terra un turbo nacque<br>
e percosse del legno il primo canto.
</p>
<p>
Tre volte il fé girar con tutte l’acque;<br>
a la quarta levar la poppa in suso<br>
e la prora ire in giù, com’ altrui piacque,
</p>
<p>
infin che ’l mar fu sovra noi richiuso».
</p>
</div>
<!--end canto-->
<div class="canto" id="CantoI.XXVII">
<p>
Già era dritta in sù la fiamma e queta<br>
per non dir più, e già da noi sen gia<br>
con la licenza del dolce poeta,
</p>
<p>
quand’ un’altra, che dietro a lei venìa,<br>
ne fece volger li occhi a la sua cima<br>
per un confuso suon che fuor n’uscia.
</p>
<p>
Come ’l bue cicilian che mugghiò prima<br>
col pianto di colui, e ciò fu dritto,<br>
che l’avea temperato con sua lima,
</p>
<p>
mugghiava con la voce de l’afflitto,<br>
sì che, con tutto che fosse di rame,<br>
pur el pareva dal dolor trafitto;
</p>
<p>
così, per non aver via né forame<br>
dal principio nel foco, in suo linguaggio<br>
si convertïan le parole grame.
</p>
<p>
Ma poscia ch’ebber colto lor vïaggio<br>
su per la punta, dandole quel guizzo<br>
che dato avea la lingua in lor passaggio,
</p>
<p>
udimmo dire: «O tu a cu’ io drizzo<br>
la voce e che parlavi mo lombardo,<br>
dicendo “Istra ten va, più non t’adizzo”,
</p>
<p>
perch’ io sia giunto forse alquanto tardo,<br>
non t’incresca restare a parlar meco;<br>
vedi che non incresce a me, e ardo!
</p>
<p>
Se tu pur mo in questo mondo cieco<br>
caduto se’ di quella dolce terra<br>
latina ond’ io mia colpa tutta reco,
</p>
<p>
dimmi se Romagnuoli han pace o guerra;<br>
ch’io fui d’i monti là intra Orbino<br>
e ’l giogo di che Tever si diserra».
</p>
<p>
Io era in giuso ancora attento e chino,<br>
quando il mio duca mi tentò di costa,<br>
dicendo: «Parla tu; questi è latino».
</p>
<p>
E io, ch’avea già pronta la risposta,<br>
sanza indugio a parlare incominciai:<br>
«O anima che se’ là giù nascosta,
</p>
<p>
Romagna tua non è, e non fu mai,<br>
sanza guerra ne’ cuor de’ suoi tiranni;<br>
ma ’n palese nessuna or vi lasciai.
</p>
<p>
Ravenna sta come stata è molt’ anni:<br>
l’aguglia da Polenta la si cova,<br>
sì che Cervia ricuopre co’ suoi vanni.
</p>
<p>
La terra che fé già la lunga prova<br>
e di Franceschi sanguinoso mucchio,<br>
sotto le branche verdi si ritrova.
</p>
<p>
E ’l mastin vecchio e ’l nuovo da Verrucchio,<br>
che fecer di Montagna il mal governo,<br>
là dove soglion fan d’i denti succhio.
</p>
<p>
Le città di Lamone e di Santerno<br>
conduce il lïoncel dal nido bianco,<br>
che muta parte da la state al verno.
</p>
<p>
E quella cu’ il Savio bagna il fianco,<br>
così com’ ella sie’ tra ’l piano e ’l monte,<br>
tra tirannia si vive e stato franco.
</p>
<p>
Ora chi se’, ti priego che ne conte;<br>
non esser duro più ch’altri sia stato,<br>
se ’l nome tuo nel mondo tegna fronte».
</p>
<p>
Poscia che ’l foco alquanto ebbe rugghiato<br>
al modo suo, l’aguta punta mosse<br>
di qua, di là, e poi diè cotal fiato:
</p>
<p>
«S’i’ credesse che mia risposta fosse<br>
a persona che mai tornasse al mondo,<br>
questa fiamma staria sanza più scosse;
</p>
<p>
ma però che già mai di questo fondo<br>
non tornò vivo alcun, s’i’ odo il vero,<br>
sanza tema d’infamia ti rispondo.
</p>
<p>
Io fui uom d’arme, e poi fui cordigliero,<br>
credendomi, sì cinto, fare ammenda;<br>
e certo il creder mio venìa intero,
</p>
<p>
se non fosse il gran prete, a cui mal prenda!,<br>
che mi rimise ne le prime colpe;<br>
e come e quare, voglio che m’intenda.
</p>
<p>
Mentre ch’io forma fui d’ossa e di polpe<br>
che la madre mi diè, l’opere mie<br>
non furon leonine, ma di volpe.
</p>
<p>
Li accorgimenti e le coperte vie<br>
io seppi tutte, e sì menai lor arte,<br>
ch’al fine de la terra il suono uscie.
</p>
<p>
Quando mi vidi giunto in quella parte<br>
di mia etade ove ciascun dovrebbe<br>
calar le vele e raccoglier le sarte,
</p>
<p>
ciò che pria mi piacëa, allor m’increbbe,<br>
e pentuto e confesso mi rendei;<br>
ahi miser lasso! e giovato sarebbe.
</p>
<p>
Lo principe d’i novi Farisei,<br>
avendo guerra presso a Laterano,<br>
e non con Saracin né con Giudei,
</p>
<p>
ché ciascun suo nimico era cristiano,<br>
e nessun era stato a vincer Acri<br>
né mercatante in terra di Soldano,
</p>
<p>
né sommo officio né ordini sacri<br>
guardò in sé, né in me quel capestro<br>
che solea fare i suoi cinti più macri.
</p>
<p>
Ma come Costantin chiese Silvestro<br>
d’entro Siratti a guerir de la lebbre,<br>
così mi chiese questi per maestro
</p>
<p>
a guerir de la sua superba febbre;<br>
domandommi consiglio, e io tacetti<br>
perché le sue parole parver ebbre.
</p>
<p>
E’ poi ridisse: “Tuo cuor non sospetti;<br>
finor t’assolvo, e tu m’insegna fare<br>
sì come Penestrino in terra getti.
</p>
<p>
Lo ciel poss’ io serrare e diserrare,<br>
come tu sai; però son due le chiavi<br>
che ’l mio antecessor non ebbe care”.
</p>
<p>
Allor mi pinser li argomenti gravi<br>
là ’ve ’l tacer mi fu avviso ’l peggio,<br>
e dissi: “Padre, da che tu mi lavi
</p>
<p>
di quel peccato ov’ io mo cader deggio,<br>
lunga promessa con l’attender corto<br>
ti farà trïunfar ne l’alto seggio”.
</p>
<p>
Francesco venne poi, com’ io fu’ morto,<br>
per me; ma un d’i neri cherubini<br>
li disse: “Non portar: non mi far torto.
</p>
<p>
Venir se ne dee giù tra ’ miei meschini<br>
perché diede ’l consiglio frodolente,<br>
dal quale in qua stato li sono a’ crini;
</p>
<p>
ch’assolver non si può chi non si pente,<br>
né pentere e volere insieme puossi<br>
per la contradizion che nol consente”.
</p>
<p>
Oh me dolente! come mi riscossi<br>
quando mi prese dicendomi: “Forse<br>
tu non pensavi ch’io löico fossi!”.
</p>
<p>
A Minòs mi portò; e quelli attorse<br>
otto volte la coda al dosso duro;<br>
e poi che per gran rabbia la si morse,
</p>
<p>
disse: “Questi è d’i rei del foco furo”;<br>
per ch’io là dove vedi son perduto,<br>
e sì vestito, andando, mi rancuro».
</p>
<p>
Quand’ elli ebbe ’l suo dir così compiuto,<br>
la fiamma dolorando si partio,<br>
torcendo e dibattendo ’l corno aguto.
</p>
<p>
Noi passamm’ oltre, e io e ’l duca mio,<br>
su per lo scoglio infino in su l’altr’ arco<br>
che cuopre ’l fosso in che si paga il fio
</p>
<p>
a quei che scommettendo acquistan carco.
</p>
</div>
<!--end canto-->
<div class="canto" id="CantoI.XXVIII">
<p>
Chi poria mai pur con parole sciolte<br>
dicer del sangue e de le piaghe a pieno<br>
ch’i’ ora vidi, per narrar più volte?
</p>
<p>
Ogne lingua per certo verria meno<br>
per lo nostro sermone e per la mente<br>
c’hanno a tanto comprender poco seno.
</p>
<p>
S’el s’aunasse ancor tutta la gente<br>
che già, in su la fortunata terra<br>
di Puglia, fu del suo sangue dolente
</p>
<p>
per li Troiani e per la lunga guerra<br>
che de l’anella fé sì alte spoglie,<br>
come Livïo scrive, che non erra,
</p>
<p>
con quella che sentio di colpi doglie<br>
per contastare a Ruberto Guiscardo;<br>
e l’altra il cui ossame ancor s’accoglie
</p>
<p>
a Ceperan, là dove fu bugiardo<br>
ciascun Pugliese, e là da Tagliacozzo,<br>
dove sanz’ arme vinse il vecchio Alardo;
</p>
<p>
e qual forato suo membro e qual mozzo<br>
mostrasse, d’aequar sarebbe nulla<br>
il modo de la nona bolgia sozzo.
</p>
<p>
Già veggia, per mezzul perdere o lulla,<br>
com’ io vidi un, così non si pertugia,<br>
rotto dal mento infin dove si trulla.
</p>
<p>
Tra le gambe pendevan le minugia;<br>
la corata pareva e ’l tristo sacco<br>
che merda fa di quel che si trangugia.
</p>
<p>
Mentre che tutto in lui veder m’attacco,<br>
guardommi e con le man s’aperse il petto,<br>
dicendo: «Or vedi com’ io mi dilacco!
</p>
<p>
vedi come storpiato è Mäometto!<br>
Dinanzi a me sen va piangendo Alì,<br>
fesso nel volto dal mento al ciuffetto.
</p>
<p>
E tutti li altri che tu vedi qui,<br>
seminator di scandalo e di scisma<br>
fuor vivi, e però son fessi così.
</p>
<p>
Un diavolo è qua dietro che n’accisma<br>
sì crudelmente, al taglio de la spada<br>
rimettendo ciascun di questa risma,
</p>
<p>
quand’ avem volta la dolente strada;<br>
però che le ferite son richiuse<br>
prima ch’altri dinanzi li rivada.
</p>
<p>
Ma tu chi se’ che ’n su lo scoglio muse,<br>
forse per indugiar d’ire a la pena<br>
ch’è giudicata in su le tue accuse?».
</p>
<p>
«Né morte ’l giunse ancor, né colpa ’l mena»,<br>
rispuose ’l mio maestro, «a tormentarlo;<br>
ma per dar lui esperïenza piena,
</p>
<p>
a me, che morto son, convien menarlo<br>
per lo ’nferno qua giù di giro in giro;<br>
e quest’ è ver così com’ io ti parlo».
</p>
<p>
Più fuor di cento che, quando l’udiro,<br>
s’arrestaron nel fosso a riguardarmi<br>
per maraviglia, oblïando il martiro.
</p>
<p>
«Or dì a fra Dolcin dunque che s’armi,<br>
tu che forse vedra’ il sole in breve,<br>
s’ello non vuol qui tosto seguitarmi,
</p>
<p>
sì di vivanda, che stretta di neve<br>
non rechi la vittoria al Noarese,<br>
ch’altrimenti acquistar non saria leve».
</p>
<p>
Poi che l’un piè per girsene sospese,<br>
Mäometto mi disse esta parola;<br>
indi a partirsi in terra lo distese.
</p>
<p>
Un altro, che forata avea la gola<br>
e tronco ’l naso infin sotto le ciglia,<br>
e non avea mai ch’una orecchia sola,
</p>
<p>
ristato a riguardar per maraviglia<br>
con li altri, innanzi a li altri aprì la canna,<br>
ch’era di fuor d’ogne parte vermiglia,
</p>
<p>
e disse: «O tu cui colpa non condanna<br>
e cu’ io vidi su in terra latina,<br>
se troppa simiglianza non m’inganna,
</p>
<p>
rimembriti di Pier da Medicina,<br>
se mai torni a veder lo dolce piano<br>
che da Vercelli a Marcabò dichina.
</p>
<p>
E fa saper a’ due miglior da Fano,<br>
a messer Guido e anco ad Angiolello,<br>
che, se l’antiveder qui non è vano,
</p>
<p>
gittati saran fuor di lor vasello<br>
e mazzerati presso a la Cattolica<br>
per tradimento d’un tiranno fello.
</p>
<p>
Tra l’isola di Cipri e di Maiolica<br>
non vide mai sì gran fallo Nettuno,<br>
non da pirate, non da gente argolica.
</p>
<p>
Quel traditor che vede pur con l’uno,<br>
e tien la terra che tale qui meco<br>
vorrebbe di vedere esser digiuno,
</p>
<p>
farà venirli a parlamento seco;<br>
poi farà sì, ch’al vento di Focara<br>
non sarà lor mestier voto né preco».
</p>
<p>
E io a lui: «Dimostrami e dichiara,<br>
se vuo’ ch’i’ porti sù di te novella,<br>
chi è colui da la veduta amara».
</p>
<p>
Allor puose la mano a la mascella<br>
d’un suo compagno e la bocca li aperse,<br>
gridando: «Questi è desso, e non favella.
</p>
<p>
Questi, scacciato, il dubitar sommerse<br>
in Cesare, affermando che ’l fornito<br>
sempre con danno l’attender sofferse».
</p>
<p>
Oh quanto mi pareva sbigottito<br>
con la lingua tagliata ne la strozza<br>
Curïo, ch’a dir fu così ardito!
</p>
<p>
E un ch’avea l’una e l’altra man mozza,<br>
levando i moncherin per l’aura fosca,<br>
sì che ’l sangue facea la faccia sozza,
</p>
<p>
gridò: «Ricordera’ti anche del Mosca,<br>
che disse, lasso!, “Capo ha cosa fatta”,<br>
che fu mal seme per la gente tosca».
</p>
<p>
E io li aggiunsi: «E morte di tua schiatta»;<br>
per ch’elli, accumulando duol con duolo,<br>
sen gio come persona trista e matta.
</p>
<p>
Ma io rimasi a riguardar lo stuolo,<br>
e vidi cosa ch’io avrei paura,<br>
sanza più prova, di contarla solo;
</p>
<p>
se non che coscïenza m’assicura,<br>
la buona compagnia che l’uom francheggia<br>
sotto l’asbergo del sentirsi pura.
</p>
<p>
Io vidi certo, e ancor par ch’io ’l veggia,<br>
un busto sanza capo andar sì come<br>
andavan li altri de la trista greggia;
</p>
<p>
e ’l capo tronco tenea per le chiome,<br>
pesol con mano a guisa di lanterna:<br>
e quel mirava noi e dicea: «Oh me!».
</p>
<p>
Di sé facea a sé stesso lucerna,<br>
ed eran due in uno e uno in due;<br>
com’ esser può, quei sa che sì governa.
</p>
<p>
Quando diritto al piè del ponte fue,<br>
levò ’l braccio alto con tutta la testa<br>
per appressarne le parole sue,
</p>
<p>
che fuoro: «Or vedi la pena molesta,<br>
tu che, spirando, vai veggendo i morti:<br>
vedi s’alcuna è grande come questa.
</p>
<p>
E perché tu di me novella porti,<br>
sappi ch’i’ son Bertram dal Bornio, quelli<br>
che diedi al re giovane i ma’ conforti.
</p>
<p>
Io feci il padre e ’l figlio in sé ribelli;<br>
Achitofèl non fé più d’Absalone<br>
e di Davìd coi malvagi punzelli.
</p>
<p>
Perch’ io parti’ così giunte persone,<br>
partito porto il mio cerebro, lasso!,<br>
dal suo principio ch’è in questo troncone.
</p>
<p>
Così s’osserva in me lo contrapasso».
</p>
</div>
<!--end canto-->
<div class="canto" id="CantoI.XXIX">
<p>
La molta gente e le diverse piaghe<br>
avean le luci mie sì inebrïate,<br>
che de lo stare a piangere eran vaghe.
</p>
<p>
Ma Virgilio mi disse: «Che pur guate?<br>
perché la vista tua pur si soffolge<br>
là giù tra l’ombre triste smozzicate?
</p>
<p>
Tu non hai fatto sì a l’altre bolge;<br>
pensa, se tu annoverar le credi,<br>
che miglia ventidue la valle volge.
</p>
<p>
E già la luna è sotto i nostri piedi;<br>
lo tempo è poco omai che n’è concesso,<br>
e altro è da veder che tu non vedi».
</p>
<p>
«Se tu avessi», rispuos’ io appresso,<br>
«atteso a la cagion per ch’io guardava,<br>
forse m’avresti ancor lo star dimesso».
</p>
<p>
Parte sen giva, e io retro li andava,<br>
lo duca, già faccendo la risposta,<br>
e soggiugnendo: «Dentro a quella cava
</p>
<p>
dov’ io tenea or li occhi sì a posta,<br>
credo ch’un spirto del mio sangue pianga<br>
la colpa che là giù cotanto costa».
</p>
<p>
Allor disse ’l maestro: «Non si franga<br>
lo tuo pensier da qui innanzi sovr’ ello.<br>
Attendi ad altro, ed ei là si rimanga;
</p>
<p>
ch’io vidi lui a piè del ponticello<br>
mostrarti e minacciar forte col dito,<br>
e udi’ ’l nominar Geri del Bello.
</p>
<p>
Tu eri allor sì del tutto impedito<br>
sovra colui che già tenne Altaforte,<br>
che non guardasti in là, sì fu partito».
</p>
<p>
«O duca mio, la vïolenta morte<br>
che non li è vendicata ancor», diss’ io,<br>
«per alcun che de l’onta sia consorte,
</p>
<p>
fece lui disdegnoso; ond’ el sen gio<br>
sanza parlarmi, sì com’ ïo estimo:<br>
e in ciò m’ha el fatto a sé più pio».
</p>
<p>
Così parlammo infino al loco primo<br>
che de lo scoglio l’altra valle mostra,<br>
se più lume vi fosse, tutto ad imo.
</p>
<p>
Quando noi fummo sor l’ultima chiostra<br>
di Malebolge, sì che i suoi conversi<br>
potean parere a la veduta nostra,
</p>
<p>
lamenti saettaron me diversi,<br>
che di pietà ferrati avean li strali;<br>
ond’ io li orecchi con le man copersi.
</p>
<p>
Qual dolor fora, se de li spedali<br>
di Valdichiana tra ’l luglio e ’l settembre<br>
e di Maremma e di Sardigna i mali
</p>
<p>
fossero in una fossa tutti ’nsembre,<br>
tal era quivi, e tal puzzo n’usciva<br>
qual suol venir de le marcite membre.
</p>
<p>
Noi discendemmo in su l’ultima riva<br>
del lungo scoglio, pur da man sinistra;<br>
e allor fu la mia vista più viva
</p>
<p>
giù ver’ lo fondo, la ’ve la ministra<br>
de l’alto Sire infallibil giustizia<br>
punisce i falsador che qui registra.
</p>
<p>
Non credo ch’a veder maggior tristizia<br>
fosse in Egina il popol tutto infermo,<br>
quando fu l’aere sì pien di malizia,
</p>
<p>
che li animali, infino al picciol vermo,<br>
cascaron tutti, e poi le genti antiche,<br>
secondo che i poeti hanno per fermo,
</p>
<p>
si ristorar di seme di formiche;<br>
ch’era a veder per quella oscura valle<br>
languir li spirti per diverse biche.
</p>
<p>
Qual sovra ’l ventre e qual sovra le spalle<br>
l’un de l’altro giacea, e qual carpone<br>
si trasmutava per lo tristo calle.
</p>
<p>
Passo passo andavam sanza sermone,<br>
guardando e ascoltando li ammalati,<br>
che non potean levar le lor persone.
</p>
<p>
Io vidi due sedere a sé poggiati,<br>
com’ a scaldar si poggia tegghia a tegghia,<br>
dal capo al piè di schianze macolati;
</p>
<p>
e non vidi già mai menare stregghia<br>
a ragazzo aspettato dal segnorso,<br>
né a colui che mal volontier vegghia,
</p>
<p>
come ciascun menava spesso il morso<br>
de l’unghie sopra sé per la gran rabbia<br>
del pizzicor, che non ha più soccorso;
</p>
<p>
e sì traevan giù l’unghie la scabbia,<br>
come coltel di scardova le scaglie<br>
o d’altro pesce che più larghe l’abbia.
</p>
<p>
«O tu che con le dita ti dismaglie»,<br>
cominciò ’l duca mio a l’un di loro,<br>
«e che fai d’esse talvolta tanaglie,
</p>
<p>
dinne s’alcun Latino è tra costoro<br>
che son quinc’ entro, se l’unghia ti basti<br>
etternalmente a cotesto lavoro».
</p>
<p>
«Latin siam noi, che tu vedi sì guasti<br>
qui ambedue», rispuose l’un piangendo;<br>
«ma tu chi se’ che di noi dimandasti?».
</p>
<p>
E ’l duca disse: «I’ son un che discendo<br>
con questo vivo giù di balzo in balzo,<br>
e di mostrar lo ’nferno a lui intendo».
</p>
<p>
Allor si ruppe lo comun rincalzo;<br>
e tremando ciascuno a me si volse<br>
con altri che l’udiron di rimbalzo.
</p>
<p>
Lo buon maestro a me tutto s’accolse,<br>
dicendo: «Dì a lor ciò che tu vuoli»;<br>
e io incominciai, poscia ch’ei volse:
</p>
<p>
«Se la vostra memoria non s’imboli<br>
nel primo mondo da l’umane menti,<br>
ma s’ella viva sotto molti soli,
</p>
<p>
ditemi chi voi siete e di che genti;<br>
la vostra sconcia e fastidiosa pena<br>
di palesarvi a me non vi spaventi».
</p>
<p>
«Io fui d’Arezzo, e Albero da Siena»,<br>
rispuose l’un, «mi fé mettere al foco;<br>
ma quel per ch’io mori’ qui non mi mena.
</p>
<p>
Vero è ch’i’ dissi lui, parlando a gioco:<br>
“I’ mi saprei levar per l’aere a volo”;<br>
e quei, ch’avea vaghezza e senno poco,
</p>
<p>
volle ch’i’ li mostrassi l’arte; e solo<br>
perch’ io nol feci Dedalo, mi fece<br>
ardere a tal che l’avea per figliuolo.
</p>
<p>
Ma ne l’ultima bolgia de le diece<br>
me per l’alchìmia che nel mondo usai<br>
dannò Minòs, a cui fallar non lece».
</p>
<p>
E io dissi al poeta: «Or fu già mai<br>
gente sì vana come la sanese?<br>
Certo non la francesca sì d’assai!».
</p>
<p>
Onde l’altro lebbroso, che m’intese,<br>
rispuose al detto mio: «Tra’mene Stricca<br>
che seppe far le temperate spese,
</p>
<p>
e Niccolò che la costuma ricca<br>
del garofano prima discoverse<br>
ne l’orto dove tal seme s’appicca;
</p>
<p>
e tra’ne la brigata in che disperse<br>
Caccia d’Ascian la vigna e la gran fonda,<br>
e l’Abbagliato suo senno proferse.
</p>
<p>
Ma perché sappi chi sì ti seconda<br>
contra i Sanesi, aguzza ver’ me l’occhio,<br>
sì che la faccia mia ben ti risponda:
</p>
<p>
sì vedrai ch’io son l’ombra di Capocchio,<br>
che falsai li metalli con l’alchìmia;<br>
e te dee ricordar, se ben t’adocchio,
</p>
<p>
com’ io fui di natura buona scimia».
</p>
</div>
<!--end canto-->
<div class="canto" id="CantoI.XXX">
<p>
Nel tempo che Iunone era crucciata<br>
per Semelè contra ’l sangue tebano,<br>
come mostrò una e altra fïata,
</p>
<p>
Atamante divenne tanto insano,<br>
che veggendo la moglie con due figli<br>
andar carcata da ciascuna mano,
</p>
<p>
gridò: «Tendiam le reti, sì ch’io pigli<br>
la leonessa e ’ leoncini al varco»;<br>
e poi distese i dispietati artigli,
</p>
<p>
prendendo l’un ch’avea nome Learco,<br>
e rotollo e percosselo ad un sasso;<br>
e quella s’annegò con l’altro carco.
</p>
<p>
E quando la fortuna volse in basso<br>
l’altezza de’ Troian che tutto ardiva,<br>
sì che ’nsieme col regno il re fu casso,
</p>
<p>
Ecuba trista, misera e cattiva,<br>
poscia che vide Polissena morta,<br>
e del suo Polidoro in su la riva
</p>
<p>
del mar si fu la dolorosa accorta,<br>
forsennata latrò sì come cane;<br>
tanto il dolor le fé la mente torta.
</p>
<p>
Ma né di Tebe furie né troiane<br>
si vider mäi in alcun tanto crude,<br>
non punger bestie, nonché membra umane,
</p>
<p>
quant’ io vidi in due ombre smorte e nude,<br>
che mordendo correvan di quel modo<br>
che ’l porco quando del porcil si schiude.
</p>
<p>
L’una giunse a Capocchio, e in sul nodo<br>
del collo l’assannò, sì che, tirando,<br>
grattar li fece il ventre al fondo sodo.
</p>
<p>
E l’Aretin che rimase, tremando<br>
mi disse: «Quel folletto è Gianni Schicchi,<br>
e va rabbioso altrui così conciando».
</p>
<p>
«Oh», diss’ io lui, «se l’altro non ti ficchi<br>
li denti a dosso, non ti sia fatica<br>
a dir chi è, pria che di qui si spicchi».
</p>
<p>
Ed elli a me: «Quell’ è l’anima antica<br>
di Mirra scellerata, che divenne<br>
al padre, fuor del dritto amore, amica.
</p>
<p>
Questa a peccar con esso così venne,<br>
falsificando sé in altrui forma,<br>
come l’altro che là sen va, sostenne,
</p>
<p>
per guadagnar la donna de la torma,<br>
falsificare in sé Buoso Donati,<br>
testando e dando al testamento norma».
</p>
<p>
E poi che i due rabbiosi fuor passati<br>
sovra cu’ io avea l’occhio tenuto,<br>
rivolsilo a guardar li altri mal nati.
</p>
<p>
Io vidi un, fatto a guisa di lëuto,<br>
pur ch’elli avesse avuta l’anguinaia<br>
tronca da l’altro che l’uomo ha forcuto.
</p>
<p>
La grave idropesì, che sì dispaia<br>
le membra con l’omor che mal converte,<br>
che ’l viso non risponde a la ventraia,
</p>
<p>
faceva lui tener le labbra aperte<br>
come l’etico fa, che per la sete<br>
l’un verso ’l mento e l’altro in sù rinverte.
</p>
<p>
«O voi che sanz’ alcuna pena siete,<br>
e non so io perché, nel mondo gramo»,<br>
diss’ elli a noi, «guardate e attendete
</p>
<p>
a la miseria del maestro Adamo;<br>
io ebbi, vivo, assai di quel ch’i’ volli,<br>
e ora, lasso!, un gocciol d’acqua bramo.
</p>
<p>
Li ruscelletti che d’i verdi colli<br>
del Casentin discendon giuso in Arno,<br>
faccendo i lor canali freddi e molli,
</p>
<p>
sempre mi stanno innanzi, e non indarno,<br>
ché l’imagine lor vie più m’asciuga<br>
che ’l male ond’ io nel volto mi discarno.
</p>
<p>
La rigida giustizia che mi fruga<br>
tragge cagion del loco ov’ io peccai<br>
a metter più li miei sospiri in fuga.
</p>
<p>
Ivi è Romena, là dov’ io falsai<br>
la lega suggellata del Batista;<br>
per ch’io il corpo sù arso lasciai.
</p>
<p>
Ma s’io vedessi qui l’anima trista<br>
di Guido o d’Alessandro o di lor frate,<br>
per Fonte Branda non darei la vista.
</p>
<p>
Dentro c’è l’una già, se l’arrabbiate<br>
ombre che vanno intorno dicon vero;<br>
ma che mi val, c’ho le membra legate?
</p>
<p>
S’io fossi pur di tanto ancor leggero<br>
ch’i’ potessi in cent’ anni andare un’oncia,<br>
io sarei messo già per lo sentiero,
</p>
<p>
cercando lui tra questa gente sconcia,<br>
con tutto ch’ella volge undici miglia,<br>
e men d’un mezzo di traverso non ci ha.
</p>
<p>
Io son per lor tra sì fatta famiglia;<br>
e’ m’indussero a batter li fiorini<br>
ch’avevan tre carati di mondiglia».
</p>
<p>
E io a lui: «Chi son li due tapini<br>
che fumman come man bagnate ’l verno,<br>
giacendo stretti a’ tuoi destri confini?».
</p>
<p>
«Qui li trovai—e poi volta non dierno—»,<br>
rispuose, «quando piovvi in questo greppo,<br>
e non credo che dieno in sempiterno.
</p>
<p>
L’una è la falsa ch’accusò Gioseppo;<br>
l’altr’ è ’l falso Sinon greco di Troia:<br>
per febbre aguta gittan tanto leppo».
</p>
<p>
E l’un di lor, che si recò a noia<br>
forse d’esser nomato sì oscuro,<br>
col pugno li percosse l’epa croia.
</p>
<p>
Quella sonò come fosse un tamburo;<br>
e mastro Adamo li percosse il volto<br>
col braccio suo, che non parve men duro,
</p>
<p>
dicendo a lui: «Ancor che mi sia tolto<br>
lo muover per le membra che son gravi,<br>
ho io il braccio a tal mestiere sciolto».
</p>
<p>
Ond’ ei rispuose: «Quando tu andavi<br>
al fuoco, non l’avei tu così presto;<br>
ma sì e più l’avei quando coniavi».
</p>
<p>
E l’idropico: «Tu di’ ver di questo:<br>
ma tu non fosti sì ver testimonio<br>
là ’ve del ver fosti a Troia richesto».
</p>
<p>
«S’io dissi falso, e tu falsasti il conio»,<br>
disse Sinon; «e son qui per un fallo,<br>
e tu per più ch’alcun altro demonio!».
</p>
<p>
«Ricorditi, spergiuro, del cavallo»,<br>
rispuose quel ch’avëa infiata l’epa;<br>
«e sieti reo che tutto il mondo sallo!».
</p>
<p>
«E te sia rea la sete onde ti crepa»,<br>
disse ’l Greco, «la lingua, e l’acqua marcia<br>
che ’l ventre innanzi a li occhi sì t’assiepa!».
</p>
<p>
Allora il monetier: «Così si squarcia<br>
la bocca tua per tuo mal come suole;<br>
ché, s’i’ ho sete e omor mi rinfarcia,
</p>
<p>
tu hai l’arsura e ’l capo che ti duole,<br>
e per leccar lo specchio di Narcisso,<br>
non vorresti a ’nvitar molte parole».
</p>
<p>
Ad ascoltarli er’ io del tutto fisso,<br>
quando ’l maestro mi disse: «Or pur mira,<br>
che per poco che teco non mi risso!».
</p>
<p>
Quand’ io ’l senti’ a me parlar con ira,<br>
volsimi verso lui con tal vergogna,<br>
ch’ancor per la memoria mi si gira.
</p>
<p>
Qual è colui che suo dannaggio sogna,<br>
che sognando desidera sognare,<br>
sì che quel ch’è, come non fosse, agogna,
</p>
<p>
tal mi fec’ io, non possendo parlare,<br>
che disïava scusarmi, e scusava<br>
me tuttavia, e nol mi credea fare.
</p>
<p>
«Maggior difetto men vergogna lava»,<br>
disse ’l maestro, «che ’l tuo non è stato;<br>
però d’ogne trestizia ti disgrava.
</p>
<p>
E fa ragion ch’io ti sia sempre allato,<br>
se più avvien che fortuna t’accoglia<br>
dove sien genti in simigliante piato:
</p>
<p>
ché voler ciò udire è bassa voglia».
</p>
</div>
<!--end canto-->
<div class="canto" id="CantoI.XXXI">
<p>
Una medesma lingua pria mi morse,<br>
sì che mi tinse l’una e l’altra guancia,<br>
e poi la medicina mi riporse;
</p>
<p>
così od’ io che solea far la lancia<br>
d’Achille e del suo padre esser cagione<br>
prima di trista e poi di buona mancia.
</p>
<p>
Noi demmo il dosso al misero vallone<br>
su per la ripa che ’l cinge dintorno,<br>
attraversando sanza alcun sermone.
</p>
<p>
Quiv’ era men che notte e men che giorno,<br>
sì che ’l viso m’andava innanzi poco;<br>
ma io senti’ sonare un alto corno,
</p>
<p>
tanto ch’avrebbe ogne tuon fatto fioco,<br>
che, contra sé la sua via seguitando,<br>
dirizzò li occhi miei tutti ad un loco.
</p>
<p>
Dopo la dolorosa rotta, quando<br>
Carlo Magno perdé la santa gesta,<br>
non sonò sì terribilmente Orlando.
</p>
<p>
Poco portäi in là volta la testa,<br>
che me parve veder molte alte torri;<br>
ond’ io: «Maestro, dì, che terra è questa?».
</p>
<p>
Ed elli a me: «Però che tu trascorri<br>
per le tenebre troppo da la lungi,<br>
avvien che poi nel maginare abborri.
</p>
<p>
Tu vedrai ben, se tu là ti congiungi,<br>
quanto ’l senso s’inganna di lontano;<br>
però alquanto più te stesso pungi».
</p>
<p>
Poi caramente mi prese per mano<br>
e disse: «Pria che noi siam più avanti,<br>
acciò che ’l fatto men ti paia strano,
</p>
<p>
sappi che non son torri, ma giganti,<br>
e son nel pozzo intorno da la ripa<br>
da l’umbilico in giuso tutti quanti».
</p>
<p>
Come quando la nebbia si dissipa,<br>
lo sguardo a poco a poco raffigura<br>
ciò che cela ’l vapor che l’aere stipa,
</p>
<p>
così forando l’aura grossa e scura,<br>
più e più appressando ver’ la sponda,<br>
fuggiemi errore e cresciemi paura;
</p>
<p>
però che, come su la cerchia tonda<br>
Montereggion di torri si corona,<br>
così la proda che ’l pozzo circonda
</p>
<p>
torreggiavan di mezza la persona<br>
li orribili giganti, cui minaccia<br>
Giove del cielo ancora quando tuona.
</p>
<p>
E io scorgeva già d’alcun la faccia,<br>
le spalle e ’l petto e del ventre gran parte,<br>
e per le coste giù ambo le braccia.
</p>
<p>
Natura certo, quando lasciò l’arte<br>
di sì fatti animali, assai fé bene<br>
per tòrre tali essecutori a Marte.
</p>
<p>
E s’ella d’elefanti e di balene<br>
non si pente, chi guarda sottilmente,<br>
più giusta e più discreta la ne tene;
</p>
<p>
ché dove l’argomento de la mente<br>
s’aggiugne al mal volere e a la possa,<br>
nessun riparo vi può far la gente.
</p>
<p>
La faccia sua mi parea lunga e grossa<br>
come la pina di San Pietro a Roma,<br>
e a sua proporzione eran l’altre ossa;
</p>
<p>
sì che la ripa, ch’era perizoma<br>
dal mezzo in giù, ne mostrava ben tanto<br>
di sovra, che di giugnere a la chioma
</p>
<p>
tre Frison s’averien dato mal vanto;<br>
però ch’i’ ne vedea trenta gran palmi<br>
dal loco in giù dov’ omo affibbia ’l manto.
</p>
<p>
«Raphèl maì amècche zabì almi»,<br>
cominciò a gridar la fiera bocca,<br>
cui non si convenia più dolci salmi.
</p>
<p>
E ’l duca mio ver’ lui: «Anima sciocca,<br>
tienti col corno, e con quel ti disfoga<br>
quand’ ira o altra passïon ti tocca!
</p>
<p>
Cércati al collo, e troverai la soga<br>
che ’l tien legato, o anima confusa,<br>
e vedi lui che ’l gran petto ti doga».
</p>
<p>
Poi disse a me: «Elli stessi s’accusa;<br>
questi è Nembrotto per lo cui mal coto<br>
pur un linguaggio nel mondo non s’usa.
</p>
<p>
Lasciànlo stare e non parliamo a vòto;<br>
ché così è a lui ciascun linguaggio<br>
come ’l suo ad altrui, ch’a nullo è noto».
</p>
<p>
Facemmo adunque più lungo vïaggio,<br>
vòlti a sinistra; e al trar d’un balestro<br>
trovammo l’altro assai più fero e maggio.
</p>
<p>
A cigner lui qual che fosse ’l maestro,<br>
non so io dir, ma el tenea soccinto<br>
dinanzi l’altro e dietro il braccio destro
</p>
<p>
d’una catena che ’l tenea avvinto<br>
dal collo in giù, sì che ’n su lo scoperto<br>
si ravvolgëa infino al giro quinto.
</p>
<p>
«Questo superbo volle esser esperto<br>
di sua potenza contra ’l sommo Giove»,<br>
disse ’l mio duca, «ond’ elli ha cotal merto.
</p>
<p>
Fïalte ha nome, e fece le gran prove<br>
quando i giganti fer paura a’ dèi;<br>
le braccia ch’el menò, già mai non move».
</p>
<p>
E io a lui: «S’esser puote, io vorrei<br>
che de lo smisurato Brïareo<br>
esperïenza avesser li occhi mei».
</p>
<p>
Ond’ ei rispuose: «Tu vedrai Anteo<br>
presso di qui che parla ed è disciolto,<br>
che ne porrà nel fondo d’ogne reo.
</p>
<p>
Quel che tu vuo’ veder, più là è molto<br>
ed è legato e fatto come questo,<br>
salvo che più feroce par nel volto».
</p>
<p>
Non fu tremoto già tanto rubesto,<br>
che scotesse una torre così forte,<br>
come Fïalte a scuotersi fu presto.
</p>
<p>
Allor temett’ io più che mai la morte,<br>
e non v’era mestier più che la dotta,<br>
s’io non avessi viste le ritorte.
</p>
<p>
Noi procedemmo più avante allotta,<br>
e venimmo ad Anteo, che ben cinque alle,<br>
sanza la testa, uscia fuor de la grotta.
</p>
<p>
«O tu che ne la fortunata valle<br>
che fece Scipïon di gloria reda,<br>
quand’ Anibàl co’ suoi diede le spalle,
</p>
<p>
recasti già mille leon per preda,<br>
e che, se fossi stato a l’alta guerra<br>
de’ tuoi fratelli, ancor par che si creda
</p>
<p>
ch’avrebber vinto i figli de la terra:<br>
mettine giù, e non ten vegna schifo,<br>
dove Cocito la freddura serra.
</p>
<p>
Non ci fare ire a Tizio né a Tifo:<br>
questi può dar di quel che qui si brama;<br>
però ti china e non torcer lo grifo.
</p>
<p>
Ancor ti può nel mondo render fama,<br>
ch’el vive, e lunga vita ancor aspetta<br>
se ’nnanzi tempo grazia a sé nol chiama».
</p>
<p>
Così disse ’l maestro; e quelli in fretta<br>
le man distese, e prese ’l duca mio,<br>
ond’ Ercule sentì già grande stretta.
</p>
<p>
Virgilio, quando prender si sentio,<br>
disse a me: «Fatti qua, sì ch’io ti prenda»;<br>
poi fece sì ch’un fascio era elli e io.
</p>
<p>
Qual pare a riguardar la Carisenda<br>
sotto ’l chinato, quando un nuvol vada<br>
sovr’ essa sì, ched ella incontro penda:
</p>
<p>
tal parve Antëo a me che stava a bada<br>
di vederlo chinare, e fu tal ora<br>
ch’i’ avrei voluto ir per altra strada.
</p>
<p>
Ma lievemente al fondo che divora<br>
Lucifero con Giuda, ci sposò;<br>
né, sì chinato, lì fece dimora,
</p>
<p>
e come albero in nave si levò.
</p>
</div>
<!--end canto-->
<div class="canto" id="CantoI.XXXII">
<p>
S’ïo avessi le rime aspre e chiocce,<br>
come si converrebbe al tristo buco<br>
sovra ’l qual pontan tutte l’altre rocce,
</p>
<p>
io premerei di mio concetto il suco<br>
più pienamente; ma perch’ io non l’abbo,<br>
non sanza tema a dicer mi conduco;
</p>
<p>
ché non è impresa da pigliare a gabbo<br>
discriver fondo a tutto l’universo,<br>
né da lingua che chiami mamma o babbo.
</p>
<p>
Ma quelle donne aiutino il mio verso<br>
ch’aiutaro Anfïone a chiuder Tebe,<br>
sì che dal fatto il dir non sia diverso.
</p>
<p>
Oh sovra tutte mal creata plebe<br>
che stai nel loco onde parlare è duro,<br>
mei foste state qui pecore o zebe!
</p>
<p>
Come noi fummo giù nel pozzo scuro<br>
sotto i piè del gigante assai più bassi,<br>
e io mirava ancora a l’alto muro,
</p>
<p>
dicere udi’mi: «Guarda come passi:<br>
va sì, che tu non calchi con le piante<br>
le teste de’ fratei miseri lassi».
</p>
<p>
Per ch’io mi volsi, e vidimi davante<br>
e sotto i piedi un lago che per gelo<br>
avea di vetro e non d’acqua sembiante.
</p>
<p>
Non fece al corso suo sì grosso velo<br>
di verno la Danoia in Osterlicchi,<br>
né Tanaï là sotto ’l freddo cielo,
</p>
<p>
com’ era quivi; che se Tambernicchi<br>
vi fosse sù caduto, o Pietrapana,<br>
non avria pur da l’orlo fatto cricchi.
</p>
<p>
E come a gracidar si sta la rana<br>
col muso fuor de l’acqua, quando sogna<br>
di spigolar sovente la villana,
</p>
<p>
livide, insin là dove appar vergogna<br>
eran l’ombre dolenti ne la ghiaccia,<br>
mettendo i denti in nota di cicogna.
</p>
<p>
Ognuna in giù tenea volta la faccia;<br>
da bocca il freddo, e da li occhi il cor tristo<br>
tra lor testimonianza si procaccia.
</p>
<p>
Quand’ io m’ebbi dintorno alquanto visto,<br>
volsimi a’ piedi, e vidi due sì stretti,<br>
che ’l pel del capo avieno insieme misto.
</p>
<p>
«Ditemi, voi che sì strignete i petti»,<br>
diss’ io, «chi siete?». E quei piegaro i colli;<br>
e poi ch’ebber li visi a me eretti,
</p>
<p>
li occhi lor, ch’eran pria pur dentro molli,<br>
gocciar su per le labbra, e ’l gelo strinse<br>
le lagrime tra essi e riserrolli.
</p>
<p>
Con legno legno spranga mai non cinse<br>
forte così; ond’ ei come due becchi<br>
cozzaro insieme, tanta ira li vinse.
</p>
<p>
E un ch’avea perduti ambo li orecchi<br>
per la freddura, pur col viso in giùe,<br>
disse: «Perché cotanto in noi ti specchi?
</p>
<p>
Se vuoi saper chi son cotesti due,<br>
la valle onde Bisenzo si dichina<br>
del padre loro Alberto e di lor fue.
</p>
<p>
D’un corpo usciro; e tutta la Caina<br>
potrai cercare, e non troverai ombra<br>
degna più d’esser fitta in gelatina:
</p>
<p>
non quelli a cui fu rotto il petto e l’ombra<br>
con esso un colpo per la man d’Artù;<br>
non Focaccia; non questi che m’ingombra
</p>
<p>
col capo sì, ch’i’ non veggio oltre più,<br>
e fu nomato Sassol Mascheroni;<br>
se tosco se’, ben sai omai chi fu.
</p>
<p>
E perché non mi metti in più sermoni,<br>
sappi ch’i’ fu’ il Camiscion de’ Pazzi;<br>
e aspetto Carlin che mi scagioni».
</p>
<p>
Poscia vid’ io mille visi cagnazzi<br>
fatti per freddo; onde mi vien riprezzo,<br>
e verrà sempre, de’ gelati guazzi.
</p>
<p>
E mentre ch’andavamo inver’ lo mezzo<br>
al quale ogne gravezza si rauna,<br>
e io tremava ne l’etterno rezzo;
</p>
<p>
se voler fu o destino o fortuna,<br>
non so; ma, passeggiando tra le teste,<br>
forte percossi ’l piè nel viso ad una.
</p>
<p>
Piangendo mi sgridò: «Perché mi peste?<br>
se tu non vieni a crescer la vendetta<br>
di Montaperti, perché mi moleste?».
</p>
<p>
E io: «Maestro mio, or qui m’aspetta,<br>
sì ch’io esca d’un dubbio per costui;<br>
poi mi farai, quantunque vorrai, fretta».
</p>
<p>
Lo duca stette, e io dissi a colui<br>
che bestemmiava duramente ancora:<br>
«Qual se’ tu che così rampogni altrui?».
</p>
<p>
«Or tu chi se’ che vai per l’Antenora,<br>
percotendo», rispuose, «altrui le gote,<br>
sì che, se fossi vivo, troppo fora?».
</p>
<p>
«Vivo son io, e caro esser ti puote»,<br>
fu mia risposta, «se dimandi fama,<br>
ch’io metta il nome tuo tra l’altre note».
</p>
<p>
Ed elli a me: «Del contrario ho io brama.<br>
Lèvati quinci e non mi dar più lagna,<br>
ché mal sai lusingar per questa lama!».
</p>
<p>
Allor lo presi per la cuticagna<br>
e dissi: «El converrà che tu ti nomi,<br>
o che capel qui sù non ti rimagna».
</p>
<p>
Ond’ elli a me: «Perché tu mi dischiomi,<br>
né ti dirò ch’io sia, né mosterrolti,<br>
se mille fiate in sul capo mi tomi».
</p>
<p>
Io avea già i capelli in mano avvolti,<br>
e tratti glien’ avea più d’una ciocca,<br>
latrando lui con li occhi in giù raccolti,
</p>
<p>
quando un altro gridò: «Che hai tu, Bocca?<br>
non ti basta sonar con le mascelle,<br>
se tu non latri? qual diavol ti tocca?».
</p>
<p>
«Omai», diss’ io, «non vo’ che più favelle,<br>
malvagio traditor; ch’a la tua onta<br>
io porterò di te vere novelle».
</p>
<p>
«Va via», rispuose, «e ciò che tu vuoi conta;<br>
ma non tacer, se tu di qua entro eschi,<br>
di quel ch’ebbe or così la lingua pronta.
</p>
<p>
El piange qui l’argento de’ Franceschi:<br>
“Io vidi”, potrai dir, “quel da Duera<br>
là dove i peccatori stanno freschi”.
</p>
<p>
Se fossi domandato “Altri chi v’era?”,<br>
tu hai dallato quel di Beccheria<br>
di cui segò Fiorenza la gorgiera.
</p>
<p>
Gianni de’ Soldanier credo che sia<br>
più là con Ganellone e Tebaldello,<br>
ch’aprì Faenza quando si dormia».
</p>
<p>
Noi eravam partiti già da ello,<br>
ch’io vidi due ghiacciati in una buca,<br>
sì che l’un capo a l’altro era cappello;
</p>
<p>
e come ’l pan per fame si manduca,<br>
così ’l sovran li denti a l’altro pose<br>
là ’ve ’l cervel s’aggiugne con la nuca:
</p>
<p>
non altrimenti Tidëo si rose<br>
le tempie a Menalippo per disdegno,<br>
che quei faceva il teschio e l’altre cose.
</p>
<p>
«O tu che mostri per sì bestial segno<br>
odio sovra colui che tu ti mangi,<br>
dimmi ’l perché», diss’ io, «per tal convegno,
</p>
<p>
che se tu a ragion di lui ti piangi,<br>
sappiendo chi voi siete e la sua pecca,<br>
nel mondo suso ancora io te ne cangi,
</p>
<p>
se quella con ch’io parlo non si secca».
</p>
</div>
<!--end canto-->
<div class="canto" id="CantoI.XXXIII">
<p>
La bocca sollevò dal fiero pasto<br>
quel peccator, forbendola a’ capelli<br>
del capo ch’elli avea di retro guasto.
</p>
<p>
Poi cominciò: «Tu vuo’ ch’io rinovelli<br>
disperato dolor che ’l cor mi preme<br>
già pur pensando, pria ch’io ne favelli.
</p>
<p>
Ma se le mie parole esser dien seme<br>
che frutti infamia al traditor ch’i’ rodo,<br>
parlar e lagrimar vedrai insieme.
</p>
<p>
Io non so chi tu se’ né per che modo<br>
venuto se’ qua giù; ma fiorentino<br>
mi sembri veramente quand’ io t’odo.
</p>
<p>
Tu dei saper ch’i’ fui conte Ugolino,<br>
e questi è l’arcivescovo Ruggieri:<br>
or ti dirò perché i son tal vicino.
</p>
<p>
Che per l’effetto de’ suo’ mai pensieri,<br>
fidandomi di lui, io fossi preso<br>
e poscia morto, dir non è mestieri;
</p>
<p>
però quel che non puoi avere inteso,<br>
cioè come la morte mia fu cruda,<br>
udirai, e saprai s’e’ m’ha offeso.
</p>
<p>
Breve pertugio dentro da la Muda,<br>
la qual per me ha ’l titol de la fame,<br>
e che conviene ancor ch’altrui si chiuda,
</p>
<p>
m’avea mostrato per lo suo forame<br>
più lune già, quand’ io feci ’l mal sonno<br>
che del futuro mi squarciò ’l velame.
</p>
<p>
Questi pareva a me maestro e donno,<br>
cacciando il lupo e ’ lupicini al monte<br>
per che i Pisan veder Lucca non ponno.
</p>
<p>
Con cagne magre, studïose e conte<br>
Gualandi con Sismondi e con Lanfranchi<br>
s’avea messi dinanzi da la fronte.
</p>
<p>
In picciol corso mi parieno stanchi<br>
lo padre e ’ figli, e con l’agute scane<br>
mi parea lor veder fender li fianchi.
</p>
<p>
Quando fui desto innanzi la dimane,<br>
pianger senti’ fra ’l sonno i miei figliuoli<br>
ch’eran con meco, e dimandar del pane.
</p>
<p>
Ben se’ crudel, se tu già non ti duoli<br>
pensando ciò che ’l mio cor s’annunziava;<br>
e se non piangi, di che pianger suoli?
</p>
<p>
Già eran desti, e l’ora s’appressava<br>
che ’l cibo ne solëa essere addotto,<br>
e per suo sogno ciascun dubitava;
</p>
<p>
e io senti’ chiavar l’uscio di sotto<br>
a l’orribile torre; ond’ io guardai<br>
nel viso a’ mie’ figliuoi sanza far motto.
</p>
<p>
Io non piangëa, sì dentro impetrai:<br>
piangevan elli; e Anselmuccio mio<br>
disse: “Tu guardi sì, padre! che hai?”.
</p>
<p>
Perciò non lagrimai né rispuos’ io<br>
tutto quel giorno né la notte appresso,<br>
infin che l’altro sol nel mondo uscìo.
</p>
<p>
Come un poco di raggio si fu messo<br>
nel doloroso carcere, e io scorsi<br>
per quattro visi il mio aspetto stesso,
</p>
<p>
ambo le man per lo dolor mi morsi;<br>
ed ei, pensando ch’io ’l fessi per voglia<br>
di manicar, di sùbito levorsi
</p>
<p>
e disser: “Padre, assai ci fia men doglia<br>
se tu mangi di noi: tu ne vestisti<br>
queste misere carni, e tu le spoglia”.
</p>
<p>
Queta’mi allor per non farli più tristi;<br>
lo dì e l’altro stemmo tutti muti;<br>
ahi dura terra, perché non t’apristi?
</p>
<p>
Poscia che fummo al quarto dì venuti,<br>
Gaddo mi si gittò disteso a’ piedi,<br>
dicendo: “Padre mio, ché non m’aiuti?”.
</p>
<p>
Quivi morì; e come tu mi vedi,<br>
vid’ io cascar li tre ad uno ad uno<br>
tra ’l quinto dì e ’l sesto; ond’ io mi diedi,
</p>
<p>
già cieco, a brancolar sovra ciascuno,<br>
e due dì li chiamai, poi che fur morti.<br>
Poscia, più che ’l dolor, poté ’l digiuno».
</p>
<p>
Quand’ ebbe detto ciò, con li occhi torti<br>
riprese ’l teschio misero co’ denti,<br>
che furo a l’osso, come d’un can, forti.
</p>
<p>
Ahi Pisa, vituperio de le genti<br>
del bel paese là dove ’l sì suona,<br>
poi che i vicini a te punir son lenti,
</p>
<p>
muovasi la Capraia e la Gorgona,<br>
e faccian siepe ad Arno in su la foce,<br>
sì ch’elli annieghi in te ogne persona!
</p>
<p>
Che se ’l conte Ugolino aveva voce<br>
d’aver tradita te de le castella,<br>
non dovei tu i figliuoi porre a tal croce.
</p>
<p>
Innocenti facea l’età novella,<br>
novella Tebe, Uguiccione e ’l Brigata<br>
e li altri due che ’l canto suso appella.
</p>
<p>
Noi passammo oltre, là ’ve la gelata<br>
ruvidamente un’altra gente fascia,<br>
non volta in giù, ma tutta riversata.
</p>
<p>
Lo pianto stesso lì pianger non lascia,<br>
e ’l duol che truova in su li occhi rintoppo,<br>
si volge in entro a far crescer l’ambascia;
</p>
<p>
ché le lagrime prime fanno groppo,<br>
e sì come visiere di cristallo,<br>
rïempion sotto ’l ciglio tutto il coppo.
</p>
<p>
E avvegna che, sì come d’un callo,<br>
per la freddura ciascun sentimento<br>
cessato avesse del mio viso stallo,
</p>
<p>
già mi parea sentire alquanto vento;<br>
per ch’io: «Maestro mio, questo chi move?<br>
non è qua giù ogne vapore spento?».
</p>
<p>
Ond’ elli a me: «Avaccio sarai dove<br>
di ciò ti farà l’occhio la risposta,<br>
veggendo la cagion che ’l fiato piove».
</p>
<p>
E un de’ tristi de la fredda crosta<br>
gridò a noi: «O anime crudeli<br>
tanto che data v’è l’ultima posta,
</p>
<p>
levatemi dal viso i duri veli,<br>
sì ch’ïo sfoghi ’l duol che ’l cor m’impregna,<br>
un poco, pria che ’l pianto si raggeli».
</p>
<p>
Per ch’io a lui: «Se vuo’ ch’i’ ti sovvegna,<br>
dimmi chi se’, e s’io non ti disbrigo,<br>
al fondo de la ghiaccia ir mi convegna».
</p>
<p>
Rispuose adunque: «I’ son frate Alberigo;<br>
i’ son quel da le frutta del mal orto,<br>
che qui riprendo dattero per figo».
</p>
<p>
«Oh», diss’ io lui, «or se’ tu ancor morto?».<br>
Ed elli a me: «Come ’l mio corpo stea<br>
nel mondo sù, nulla scïenza porto.
</p>
<p>
Cotal vantaggio ha questa Tolomea,<br>
che spesse volte l’anima ci cade<br>
innanzi ch’Atropòs mossa le dea.
</p>
<p>
E perché tu più volentier mi rade<br>
le ’nvetrïate lagrime dal volto,<br>
sappie che, tosto che l’anima trade
</p>
<p>
come fec’ ïo, il corpo suo l’è tolto<br>
da un demonio, che poscia il governa<br>
mentre che ’l tempo suo tutto sia vòlto.
</p>
<p>
Ella ruina in sì fatta cisterna;<br>
e forse pare ancor lo corpo suso<br>
de l’ombra che di qua dietro mi verna.
</p>
<p>
Tu ’l dei saper, se tu vien pur mo giuso:<br>
elli è ser Branca Doria, e son più anni<br>
poscia passati ch’el fu sì racchiuso».
</p>
<p>
«Io credo», diss’ io lui, «che tu m’inganni;<br>
ché Branca Doria non morì unquanche,<br>
e mangia e bee e dorme e veste panni».
</p>
<p>
«Nel fosso sù», diss’ el, «de’ Malebranche,<br>
là dove bolle la tenace pece,<br>
non era ancora giunto Michel Zanche,
</p>
<p>
che questi lasciò il diavolo in sua vece<br>
nel corpo suo, ed un suo prossimano<br>
che ’l tradimento insieme con lui fece.
</p>
<p>
Ma distendi oggimai in qua la mano;<br>
aprimi li occhi». E io non gliel’ apersi;<br>
e cortesia fu lui esser villano.
</p>
<p>
Ahi Genovesi, uomini diversi<br>
d’ogne costume e pien d’ogne magagna,<br>
perché non siete voi del mondo spersi?
</p>
<p>
Ché col peggiore spirto di Romagna<br>
trovai di voi un tal, che per sua opra<br>
in anima in Cocito già si bagna,
</p>
<p>
e in corpo par vivo ancor di sopra.
</p>
</div>
<!--end canto-->
<div class="canto" id="CantoI.XXXIV">
<p>
«Vexilla regis prodeunt inferni<br>
verso di noi; però dinanzi mira»,<br>
disse ’l maestro mio, «se tu ’l discerni».
</p>
<p>
Come quando una grossa nebbia spira,<br>
o quando l’emisperio nostro annotta,<br>
par di lungi un molin che ’l vento gira,
</p>
<p>
veder mi parve un tal dificio allotta;<br>
poi per lo vento mi ristrinsi retro<br>
al duca mio, ché non lì era altra grotta.
</p>
<p>
Già era, e con paura il metto in metro,<br>
là dove l’ombre tutte eran coperte,<br>
e trasparien come festuca in vetro.
</p>
<p>
Altre sono a giacere; altre stanno erte,<br>
quella col capo e quella con le piante;<br>
altra, com’ arco, il volto a’ piè rinverte.
</p>
<p>
Quando noi fummo fatti tanto avante,<br>
ch’al mio maestro piacque di mostrarmi<br>
la creatura ch’ebbe il bel sembiante,
</p>
<p>
d’innanzi mi si tolse e fé restarmi,<br>
«Ecco Dite», dicendo, «ed ecco il loco<br>
ove convien che di fortezza t’armi».
</p>
<p>
Com’ io divenni allor gelato e fioco,<br>
nol dimandar, lettor, ch’i’ non lo scrivo,<br>
però ch’ogne parlar sarebbe poco.
</p>
<p>
Io non mori’ e non rimasi vivo;<br>
pensa oggimai per te, s’hai fior d’ingegno,<br>
qual io divenni, d’uno e d’altro privo.
</p>
<p>
Lo ’mperador del doloroso regno<br>
da mezzo ’l petto uscia fuor de la ghiaccia;<br>
e più con un gigante io mi convegno,
</p>
<p>
che i giganti non fan con le sue braccia:<br>
vedi oggimai quant’ esser dee quel tutto<br>
ch’a così fatta parte si confaccia.
</p>
<p>
S’el fu sì bel com’ elli è ora brutto,<br>
e contra ’l suo fattore alzò le ciglia,<br>
ben dee da lui procedere ogne lutto.
</p>
<p>
Oh quanto parve a me gran maraviglia<br>
quand’ io vidi tre facce a la sua testa!<br>
L’una dinanzi, e quella era vermiglia;
</p>
<p>
l’altr’ eran due, che s’aggiugnieno a questa<br>
sovresso ’l mezzo di ciascuna spalla,<br>
e sé giugnieno al loco de la cresta:
</p>
<p>
e la destra parea tra bianca e gialla;<br>
la sinistra a vedere era tal, quali<br>
vegnon di là onde ’l Nilo s’avvalla.
</p>
<p>
Sotto ciascuna uscivan due grand’ ali,<br>
quanto si convenia a tanto uccello:<br>
vele di mar non vid’ io mai cotali.
</p>
<p>
Non avean penne, ma di vispistrello<br>
era lor modo; e quelle svolazzava,<br>
sì che tre venti si movean da ello:
</p>
<p>
quindi Cocito tutto s’aggelava.<br>
Con sei occhi piangëa, e per tre menti<br>
gocciava ’l pianto e sanguinosa bava.
</p>
<p>
Da ogne bocca dirompea co’ denti<br>
un peccatore, a guisa di maciulla,<br>
sì che tre ne facea così dolenti.
</p>
<p>
A quel dinanzi il mordere era nulla<br>
verso ’l graffiar, che talvolta la schiena<br>
rimanea de la pelle tutta brulla.
</p>
<p>
«Quell’ anima là sù c’ha maggior pena»,<br>
disse ’l maestro, «è Giuda Scarïotto,<br>
che ’l capo ha dentro e fuor le gambe mena.
</p>
<p>
De li altri due c’hanno il capo di sotto,<br>
quel che pende dal nero ceffo è Bruto:<br>
vedi come si storce, e non fa motto!;
</p>
<p>
e l’altro è Cassio, che par sì membruto.<br>
Ma la notte risurge, e oramai<br>
è da partir, ché tutto avem veduto».
</p>
<p>
Com’ a lui piacque, il collo li avvinghiai;<br>
ed el prese di tempo e loco poste,<br>
e quando l’ali fuoro aperte assai,
</p>
<p>
appigliò sé a le vellute coste;<br>
di vello in vello giù discese poscia<br>
tra ’l folto pelo e le gelate croste.
</p>
<p>
Quando noi fummo là dove la coscia<br>
si volge, a punto in sul grosso de l’anche,<br>
lo duca, con fatica e con angoscia,
</p>
<p>
volse la testa ov’ elli avea le zanche,<br>
e aggrappossi al pel com’ om che sale,<br>
sì che ’n inferno i’ credea tornar anche.
</p>
<p>
«Attienti ben, ché per cotali scale»,<br>
disse ’l maestro, ansando com’ uom lasso,<br>
«conviensi dipartir da tanto male».
</p>
<p>
Poi uscì fuor per lo fóro d’un sasso<br>
e puose me in su l’orlo a sedere;<br>
appresso porse a me l’accorto passo.
</p>
<p>
Io levai li occhi e credetti vedere<br>
Lucifero com’ io l’avea lasciato,<br>
e vidili le gambe in sù tenere;
</p>
<p>
e s’io divenni allora travagliato,<br>
la gente grossa il pensi, che non vede<br>
qual è quel punto ch’io avea passato.
</p>
<p>
«Lèvati sù», disse ’l maestro, «in piede:<br>
la via è lunga e ’l cammino è malvagio,<br>
e già il sole a mezza terza riede».
</p>
<p>
Non era camminata di palagio<br>
là ’v’ eravam, ma natural burella<br>
ch’avea mal suolo e di lume disagio.
</p>
<p>
«Prima ch’io de l’abisso mi divella,<br>
maestro mio», diss’ io quando fui dritto,<br>
«a trarmi d’erro un poco mi favella:
</p>
<p>
ov’ è la ghiaccia? e questi com’ è fitto<br>
sì sottosopra? e come, in sì poc’ ora,<br>
da sera a mane ha fatto il sol tragitto?».
</p>
<p>
Ed elli a me: «Tu imagini ancora<br>
d’esser di là dal centro, ov’ io mi presi<br>
al pel del vermo reo che ’l mondo fóra.
</p>
<p>
Di là fosti cotanto quant’ io scesi;<br>
quand’ io mi volsi, tu passasti ’l punto<br>
al qual si traggon d’ogne parte i pesi.
</p>
<p>
E se’ or sotto l’emisperio giunto<br>
ch’è contraposto a quel che la gran secca<br>
coverchia, e sotto ’l cui colmo consunto
</p>
<p>
fu l’uom che nacque e visse sanza pecca;<br>
tu haï i piedi in su picciola spera<br>
che l’altra faccia fa de la Giudecca.
</p>
<p>
Qui è da man, quando di là è sera;<br>
e questi, che ne fé scala col pelo,<br>
fitto è ancora sì come prim’ era.
</p>
<p>
Da questa parte cadde giù dal cielo;<br>
e la terra, che pria di qua si sporse,<br>
per paura di lui fé del mar velo,
</p>
<p>
e venne a l’emisperio nostro; e forse<br>
per fuggir lui lasciò qui loco vòto<br>
quella ch’appar di qua, e sù ricorse».
</p>
<p>
Luogo è là giù da Belzebù remoto<br>
tanto quanto la tomba si distende,<br>
che non per vista, ma per suono è noto
</p>
<p>
d’un ruscelletto che quivi discende<br>
per la buca d’un sasso, ch’elli ha roso,<br>
col corso ch’elli avvolge, e poco pende.
</p>
<p>
Lo duca e io per quel cammino ascoso<br>
intrammo a ritornar nel chiaro mondo;<br>
e sanza cura aver d’alcun riposo,
</p>
<p>
salimmo sù, el primo e io secondo,<br>
tanto ch’i’ vidi de le cose belle<br>
che porta ’l ciel, per un pertugio tondo.
</p>
<p>
E quindi uscimmo a riveder le stelle.
</p>
</div>
<!--end canto-->
</section>
<section class="book" id="purgatorio">
<div class="canto" id="CantoII.I">
<p>
Per correr miglior acque alza le vele<br>
omai la navicella del mio ingegno,<br>
che lascia dietro a sé mar sì crudele;
</p>
<p>
e canterò di quel secondo regno<br>
dove l’umano spirito si purga<br>
e di salire al ciel diventa degno.
</p>
<p>
Ma qui la morta poesì resurga,<br>
o sante Muse, poi che vostro sono;<br>
e qui Calïopè alquanto surga,
</p>
<p>
seguitando il mio canto con quel suono<br>
di cui le Piche misere sentiro<br>
lo colpo tal, che disperar perdono.
</p>
<p>
Dolce color d’orïental zaffiro,<br>
che s’accoglieva nel sereno aspetto<br>
del mezzo, puro infino al primo giro,
</p>
<p>
a li occhi miei ricominciò diletto,<br>
tosto ch’io usci’ fuor de l’aura morta<br>
che m’avea contristati li occhi e ’l petto.
</p>
<p>
Lo bel pianeto che d’amar conforta<br>
faceva tutto rider l’orïente,<br>
velando i Pesci ch’erano in sua scorta.
</p>
<p>
I’ mi volsi a man destra, e puosi mente<br>
a l’altro polo, e vidi quattro stelle<br>
non viste mai fuor ch’a la prima gente.
</p>
<p>
Goder pareva ’l ciel di lor fiammelle:<br>
oh settentrïonal vedovo sito,<br>
poi che privato se’ di mirar quelle!
</p>
<p>
Com’ io da loro sguardo fui partito,<br>
un poco me volgendo a l ’altro polo,<br>
là onde ’l Carro già era sparito,
</p>
<p>
vidi presso di me un veglio solo,<br>
degno di tanta reverenza in vista,<br>
che più non dee a padre alcun figliuolo.
</p>
<p>
Lunga la barba e di pel bianco mista<br>
portava, a’ suoi capelli simigliante,<br>
de’ quai cadeva al petto doppia lista.
</p>
<p>
Li raggi de le quattro luci sante<br>
fregiavan sì la sua faccia di lume,<br>
ch’i’ ’l vedea come ’l sol fosse davante.
</p>
<p>
«Chi siete voi che contro al cieco fiume<br>
fuggita avete la pregione etterna?»,<br>
diss’ el, movendo quelle oneste piume.
</p>
<p>
«Chi v’ha guidati, o che vi fu lucerna,<br>
uscendo fuor de la profonda notte<br>
che sempre nera fa la valle inferna?
</p>
<p>
Son le leggi d’abisso così rotte?<br>
o è mutato in ciel novo consiglio,<br>
che, dannati, venite a le mie grotte?».
</p>
<p>
Lo duca mio allor mi diè di piglio,<br>
e con parole e con mani e con cenni<br>
reverenti mi fé le gambe e ’l ciglio.
</p>
<p>
Poscia rispuose lui: «Da me non venni:<br>
donna scese del ciel, per li cui prieghi<br>
de la mia compagnia costui sovvenni.
</p>
<p>
Ma da ch’è tuo voler che più si spieghi<br>
di nostra condizion com’ ell’ è vera,<br>
esser non puote il mio che a te si nieghi.
</p>
<p>
Questi non vide mai l’ultima sera;<br>
ma per la sua follia le fu sì presso,<br>
che molto poco tempo a volger era.
</p>
<p>
Sì com’ io dissi, fui mandato ad esso<br>
per lui campare; e non lì era altra via<br>
che questa per la quale i’ mi son messo.
</p>
<p>
Mostrata ho lui tutta la gente ria;<br>
e ora intendo mostrar quelli spirti<br>
che purgan sé sotto la tua balìa.
</p>
<p>
Com’ io l’ho tratto, saria lungo a dirti;<br>
de l’alto scende virtù che m’aiuta<br>
conducerlo a vederti e a udirti.
</p>
<p>
Or ti piaccia gradir la sua venuta:<br>
libertà va cercando, ch’è sì cara,<br>
come sa chi per lei vita rifiuta.
</p>
<p>
Tu ’l sai, ché non ti fu per lei amara<br>
in Utica la morte, ove lasciasti<br>
la vesta ch’al gran dì sarà sì chiara.
</p>
<p>
Non son li editti etterni per noi guasti,<br>
ché questi vive e Minòs me non lega;<br>
ma son del cerchio ove son li occhi casti
</p>
<p>
di Marzia tua, che ’n vista ancor ti priega,<br>
o santo petto, che per tua la tegni:<br>
per lo suo amore adunque a noi ti piega.
</p>
<p>
Lasciane andar per li tuoi sette regni;<br>
grazie riporterò di te a lei,<br>
se d’esser mentovato là giù degni».
</p>
<p>
«Marzïa piacque tanto a li occhi miei<br>
mentre ch’i’ fu’ di là», diss’ elli allora,<br>
«che quante grazie volse da me, fei.
</p>
<p>
Or che di là dal mal fiume dimora,<br>
più muover non mi può, per quella legge<br>
che fatta fu quando me n’usci’ fora.
</p>
<p>
Ma se donna del ciel ti move e regge,<br>
come tu di’, non c’è mestier lusinghe:<br>
bastisi ben che per lei mi richegge.
</p>
<p>
Va dunque, e fa che tu costui ricinghe<br>
d’un giunco schietto e che li lavi ’l viso,<br>
sì ch’ogne sucidume quindi stinghe;
</p>
<p>
ché non si converria, l’occhio sorpriso<br>
d’alcuna nebbia, andar dinanzi al primo<br>
ministro, ch’è di quei di paradiso.
</p>
<p>
Questa isoletta intorno ad imo ad imo,<br>
là giù colà dove la batte l’onda,<br>
porta di giunchi sovra ’l molle limo:
</p>
<p>
null’ altra pianta che facesse fronda<br>
o indurasse, vi puote aver vita,<br>
però ch’a le percosse non seconda.
</p>
<p>
Poscia non sia di qua vostra reddita;<br>
lo sol vi mosterrà, che surge omai,<br>
prendere il monte a più lieve salita».
</p>
<p>
Così sparì; e io sù mi levai<br>
sanza parlare, e tutto mi ritrassi<br>
al duca mio, e li occhi a lui drizzai.
</p>
<p>
El cominciò: «Figliuol, segui i miei passi:<br>
volgianci in dietro, ché di qua dichina<br>
questa pianura a’ suoi termini bassi».
</p>
<p>
L’alba vinceva l’ora mattutina<br>
che fuggia innanzi, sì che di lontano<br>
conobbi il tremolar de la marina.
</p>
<p>
Noi andavam per lo solingo piano<br>
com’ om che torna a la perduta strada,<br>
che ’nfino ad essa li pare ire in vano.
</p>
<p>
Quando noi fummo là ’ve la rugiada<br>
pugna col sole, per essere in parte<br>
dove, ad orezza, poco si dirada,
</p>
<p>
ambo le mani in su l’erbetta sparte<br>
soavemente ’l mio maestro pose:<br>
ond’ io, che fui accorto di sua arte,
</p>
<p>
porsi ver’ lui le guance lagrimose;<br>
ivi mi fece tutto discoverto<br>
quel color che l’inferno mi nascose.
</p>
<p>
Venimmo poi in sul lito diserto,<br>
che mai non vide navicar sue acque<br>
omo, che di tornar sia poscia esperto.
</p>
<p>
Quivi mi cinse sì com’ altrui piacque:<br>
oh maraviglia! ché qual elli scelse<br>
l’umile pianta, cotal si rinacque
</p>
<p>
subitamente là onde l’avelse.
</p>
</div>
<!--end canto-->
<div class="canto" id="CantoII.II">
<p>
Già era ’l sole a l’orizzonte giunto<br>
lo cui meridïan cerchio coverchia<br>
Ierusalèm col suo più alto punto;
</p>
<p>
e la notte, che opposita a lui cerchia,<br>
uscia di Gange fuor con le Bilance,<br>
che le caggion di man quando soverchia;
</p>
<p>
sì che le bianche e le vermiglie guance,<br>
là dov’ i’ era, de la bella Aurora<br>
per troppa etate divenivan rance.
</p>
<p>
Noi eravam lunghesso mare ancora,<br>
come gente che pensa a suo cammino,<br>
che va col cuore e col corpo dimora.
</p>
<p>
Ed ecco, qual, sorpreso dal mattino,<br>
per li grossi vapor Marte rosseggia<br>
giù nel ponente sovra ’l suol marino,
</p>
<p>
cotal m’apparve, s’io ancor lo veggia,<br>
un lume per lo mar venir sì ratto,<br>
che ’l muover suo nessun volar pareggia.
</p>
<p>
Dal qual com’ io un poco ebbi ritratto<br>
l’occhio per domandar lo duca mio,<br>
rividil più lucente e maggior fatto.
</p>
<p>
Poi d’ogne lato ad esso m’appario<br>
un non sapeva che bianco, e di sotto<br>
a poco a poco un altro a lui uscìo.
</p>
<p>
Lo mio maestro ancor non facea motto,<br>
mentre che i primi bianchi apparver ali;<br>
allor che ben conobbe il galeotto,
</p>
<p>
gridò: «Fa, fa che le ginocchia cali.<br>
Ecco l’angel di Dio: piega le mani;<br>
omai vedrai di sì fatti officiali.
</p>
<p>
Vedi che sdegna li argomenti umani,<br>
sì che remo non vuol, né altro velo<br>
che l’ali sue, tra liti sì lontani.
</p>
<p>
Vedi come l’ha dritte verso ’l cielo,<br>
trattando l’aere con l’etterne penne,<br>
che non si mutan come mortal pelo».
</p>
<p>
Poi, come più e più verso noi venne<br>
l’uccel divino, più chiaro appariva:<br>
per che l’occhio da presso nol sostenne,
</p>
<p>
ma chinail giuso; e quei sen venne a riva<br>
con un vasello snelletto e leggero,<br>
tanto che l’acqua nulla ne ’nghiottiva.
</p>
<p>
Da poppa stava il celestial nocchiero,<br>
tal che faria beato pur descripto;<br>
e più di cento spirti entro sediero.
</p>
<p>
‘In exitu Isräel de Aegypto’<br>
cantavan tutti insieme ad una voce<br>
con quanto di quel salmo è poscia scripto.
</p>
<p>
Poi fece il segno lor di santa croce;<br>
ond’ ei si gittar tutti in su la piaggia:<br>
ed el sen gì, come venne, veloce.
</p>
<p>
La turba che rimase lì, selvaggia<br>
parea del loco, rimirando intorno<br>
come colui che nove cose assaggia.
</p>
<p>
Da tutte parti saettava il giorno<br>
lo sol, ch’avea con le saette conte<br>
di mezzo ’l ciel cacciato Capricorno,
</p>
<p>
quando la nova gente alzò la fronte<br>
ver’ noi, dicendo a noi: «Se voi sapete,<br>
mostratene la via di gire al monte».
</p>
<p>
E Virgilio rispuose: «Voi credete<br>
forse che siamo esperti d’esto loco;<br>
ma noi siam peregrin come voi siete.
</p>
<p>
Dianzi venimmo, innanzi a voi un poco,<br>
per altra via, che fu sì aspra e forte,<br>
che lo salire omai ne parrà gioco».
</p>
<p>
L’anime, che si fuor di me accorte,<br>
per lo spirare, ch’i’ era ancor vivo,<br>
maravigliando diventaro smorte.
</p>
<p>
E come a messagger che porta ulivo<br>
tragge la gente per udir novelle,<br>
e di calcar nessun si mostra schivo,
</p>
<p>
così al viso mio s’affisar quelle<br>
anime fortunate tutte quante,<br>
quasi oblïando d’ire a farsi belle.
</p>
<p>
Io vidi una di lor trarresi avante<br>
per abbracciarmi con sì grande affetto,<br>
che mosse me a far lo somigliante.
</p>
<p>
Ohi ombre vane, fuor che ne l’aspetto!<br>
tre volte dietro a lei le mani avvinsi,<br>
e tante mi tornai con esse al petto.
</p>
<p>
Di maraviglia, credo, mi dipinsi;<br>
per che l’ombra sorrise e si ritrasse,<br>
e io, seguendo lei, oltre mi pinsi.
</p>
<p>
Soavemente disse ch’io posasse;<br>
allor conobbi chi era, e pregai<br>
che, per parlarmi, un poco s’arrestasse.
</p>
<p>
Rispuosemi: «Così com’ io t’amai<br>
nel mortal corpo, così t’amo sciolta:<br>
però m’arresto; ma tu perché vai?».
</p>
<p>
«Casella mio, per tornar altra volta<br>
là dov’ io son, fo io questo vïaggio»,<br>
diss’ io; «ma a te com’ è tanta ora tolta?».
</p>
<p>
Ed elli a me: «Nessun m’è fatto oltraggio,<br>
se quei che leva quando e cui li piace,<br>
più volte m’ha negato esto passaggio;
</p>
<p>
ché di giusto voler lo suo si face:<br>
veramente da tre mesi elli ha tolto<br>
chi ha voluto intrar, con tutta pace.
</p>
<p>
Ond’ io, ch’era ora a la marina vòlto<br>
dove l’acqua di Tevero s’insala,<br>
benignamente fu’ da lui ricolto.
</p>
<p>
A quella foce ha elli or dritta l’ala,<br>
però che sempre quivi si ricoglie<br>
qual verso Acheronte non si cala».
</p>
<p>
E io: «Se nuova legge non ti toglie<br>
memoria o uso a l’amoroso canto<br>
che mi solea quetar tutte mie doglie,
</p>
<p>
di ciò ti piaccia consolare alquanto<br>
l’anima mia, che, con la sua persona<br>
venendo qui, è affannata tanto!».
</p>
<p>
‘Amor che ne la mente mi ragiona’<br>
cominciò elli allor sì dolcemente,<br>
che la dolcezza ancor dentro mi suona.
</p>
<p>
Lo mio maestro e io e quella gente<br>
ch’eran con lui parevan sì contenti,<br>
come a nessun toccasse altro la mente.
</p>
<p>
Noi eravam tutti fissi e attenti<br>
a le sue note; ed ecco il veglio onesto<br>
gridando: «Che è ciò, spiriti lenti?
</p>
<p>
qual negligenza, quale stare è questo?<br>
Correte al monte a spogliarvi lo scoglio<br>
ch’esser non lascia a voi Dio manifesto».
</p>
<p>
Come quando, cogliendo biado o loglio,<br>
li colombi adunati a la pastura,<br>
queti, sanza mostrar l’usato orgoglio,
</p>
<p>
se cosa appare ond’ elli abbian paura,<br>
subitamente lasciano star l’esca,<br>
perch’ assaliti son da maggior cura;
</p>
<p>
così vid’ io quella masnada fresca<br>
lasciar lo canto, e fuggir ver’ la costa,<br>
com’ om che va, né sa dove rïesca;
</p>
<p>
né la nostra partita fu men tosta.
</p>
</div>
<!--end canto-->
<div class="canto" id="CantoII.III">
<p>
Avvegna che la subitana fuga<br>
dispergesse color per la campagna,<br>
rivolti al monte ove ragion ne fruga,
</p>
<p>
i’ mi ristrinsi a la fida compagna:<br>
e come sare’ io sanza lui corso?<br>
chi m’avria tratto su per la montagna?
</p>
<p>
El mi parea da sé stesso rimorso:<br>
o dignitosa coscïenza e netta,<br>
come t’è picciol fallo amaro morso!
</p>
<p>
Quando li piedi suoi lasciar la fretta,<br>
che l’onestade ad ogn’ atto dismaga,<br>
la mente mia, che prima era ristretta,
</p>
<p>
lo ’ntento rallargò, sì come vaga,<br>
e diedi ’l viso mio incontr’ al poggio<br>
che ’nverso ’l ciel più alto si dislaga.
</p>
<p>
Lo sol, che dietro fiammeggiava roggio,<br>
rotto m’era dinanzi a la figura,<br>
ch’avëa in me de’ suoi raggi l’appoggio.
</p>
<p>
Io mi volsi dallato con paura<br>
d’essere abbandonato, quand’ io vidi<br>
solo dinanzi a me la terra oscura;
</p>
<p>
e ’l mio conforto: «Perché pur diffidi?»,<br>
a dir mi cominciò tutto rivolto;<br>
«non credi tu me teco e ch’io ti guidi?
</p>
<p>
Vespero è già colà dov’ è sepolto<br>
lo corpo dentro al quale io facea ombra;<br>
Napoli l’ha, e da Brandizio è tolto.
</p>
<p>
Ora, se innanzi a me nulla s’aombra,<br>
non ti maravigliar più che d’i cieli<br>
che l’uno a l’altro raggio non ingombra.
</p>
<p>
A sofferir tormenti, caldi e geli<br>
simili corpi la Virtù dispone<br>
che, come fa, non vuol ch’a noi si sveli.
</p>
<p>
Matto è chi spera che nostra ragione<br>
possa trascorrer la infinita via<br>
che tiene una sustanza in tre persone.
</p>
<p>
State contenti, umana gente, al quia;<br>
ché, se potuto aveste veder tutto,<br>
mestier non era parturir Maria;
</p>
<p>
e disïar vedeste sanza frutto<br>
tai che sarebbe lor disio quetato,<br>
ch’etternalmente è dato lor per lutto:
</p>
<p>
io dico d’Aristotile e di Plato<br>
e di molt’ altri»; e qui chinò la fronte,<br>
e più non disse, e rimase turbato.
</p>
<p>
Noi divenimmo intanto a piè del monte;<br>
quivi trovammo la roccia sì erta,<br>
che ’ndarno vi sarien le gambe pronte.
</p>
<p>
Tra Lerice e Turbìa la più diserta,<br>
la più rotta ruina è una scala,<br>
verso di quella, agevole e aperta.
</p>
<p>
«Or chi sa da qual man la costa cala»,<br>
disse ’l maestro mio fermando ’l passo,<br>
«sì che possa salir chi va sanz’ ala?».
</p>
<p>
E mentre ch’e’ tenendo ’l viso basso<br>
essaminava del cammin la mente,<br>
e io mirava suso intorno al sasso,
</p>
<p>
da man sinistra m’apparì una gente<br>
d’anime, che movieno i piè ver’ noi,<br>
e non pareva, sì venïan lente.
</p>
<p>
«Leva», diss’ io, «maestro, li occhi tuoi:<br>
ecco di qua chi ne darà consiglio,<br>
se tu da te medesmo aver nol puoi».
</p>
<p>
Guardò allora, e con libero piglio<br>
rispuose: «Andiamo in là, ch’ei vegnon piano;<br>
e tu ferma la spene, dolce figlio».
</p>
<p>
Ancora era quel popol di lontano,<br>
i’ dico dopo i nostri mille passi,<br>
quanto un buon gittator trarria con mano,
</p>
<p>
quando si strinser tutti ai duri massi<br>
de l’alta ripa, e stetter fermi e stretti<br>
com’ a guardar, chi va dubbiando, stassi.
</p>
<p>
«O ben finiti, o già spiriti eletti»,<br>
Virgilio incominciò, «per quella pace<br>
ch’i’ credo che per voi tutti s’aspetti,
</p>
<p>
ditene dove la montagna giace,<br>
sì che possibil sia l’andare in suso;<br>
ché perder tempo a chi più sa più spiace».
</p>
<p>
Come le pecorelle escon del chiuso<br>
a una, a due, a tre, e l’altre stanno<br>
timidette atterrando l’occhio e ’l muso;
</p>
<p>
e ciò che fa la prima, e l’altre fanno,<br>
addossandosi a lei, s’ella s’arresta,<br>
semplici e quete, e lo ’mperché non sanno;
</p>
<p>
sì vid’ io muovere a venir la testa<br>
di quella mandra fortunata allotta,<br>
pudica in faccia e ne l’andare onesta.
</p>
<p>
Come color dinanzi vider rotta<br>
la luce in terra dal mio destro canto,<br>
sì che l’ombra era da me a la grotta,
</p>
<p>
restaro, e trasser sé in dietro alquanto,<br>
e tutti li altri che venieno appresso,<br>
non sappiendo ’l perché, fenno altrettanto.
</p>
<p>
«Sanza vostra domanda io vi confesso<br>
che questo è corpo uman che voi vedete;<br>
per che ’l lume del sole in terra è fesso.
</p>
<p>
Non vi maravigliate, ma credete<br>
che non sanza virtù che da ciel vegna<br>
cerchi di soverchiar questa parete».
</p>
<p>
Così ’l maestro; e quella gente degna<br>
«Tornate», disse, «intrate innanzi dunque»,<br>
coi dossi de le man faccendo insegna.
</p>
<p>
E un di loro incominciò: «Chiunque<br>
tu se’, così andando, volgi ’l viso:<br>
pon mente se di là mi vedesti unque».
</p>
<p>
Io mi volsi ver’ lui e guardail fiso:<br>
biondo era e bello e di gentile aspetto,<br>
ma l’un de’ cigli un colpo avea diviso.
</p>
<p>
Quand’ io mi fui umilmente disdetto<br>
d’averlo visto mai, el disse: «Or vedi»;<br>
e mostrommi una piaga a sommo ’l petto.
</p>
<p>
Poi sorridendo disse: «Io son Manfredi,<br>
nepote di Costanza imperadrice;<br>
ond’ io ti priego che, quando tu riedi,
</p>
<p>
vadi a mia bella figlia, genitrice<br>
de l’onor di Cicilia e d’Aragona,<br>
e dichi ’l vero a lei, s’altro si dice.
</p>
<p>
Poscia ch’io ebbi rotta la persona<br>
di due punte mortali, io mi rendei,<br>
piangendo, a quei che volontier perdona.
</p>
<p>
Orribil furon li peccati miei;<br>
ma la bontà infinita ha sì gran braccia,<br>
che prende ciò che si rivolge a lei.
</p>
<p>
Se ’l pastor di Cosenza, che a la caccia<br>
di me fu messo per Clemente allora,<br>
avesse in Dio ben letta questa faccia,
</p>
<p>
l’ossa del corpo mio sarieno ancora<br>
in co del ponte presso a Benevento,<br>
sotto la guardia de la grave mora.
</p>
<p>
Or le bagna la pioggia e move il vento<br>
di fuor dal regno, quasi lungo ’l Verde,<br>
dov’ e’ le trasmutò a lume spento.
</p>
<p>
Per lor maladizion sì non si perde,<br>
che non possa tornar, l’etterno amore,<br>
mentre che la speranza ha fior del verde.
</p>
<p>
Vero è che quale in contumacia more<br>
di Santa Chiesa, ancor ch’al fin si penta,<br>
star li convien da questa ripa in fore,
</p>
<p>
per ognun tempo ch’elli è stato, trenta,<br>
in sua presunzïon, se tal decreto<br>
più corto per buon prieghi non diventa.
</p>
<p>
Vedi oggimai se tu mi puoi far lieto,<br>
revelando a la mia buona Costanza<br>
come m’hai visto, e anco esto divieto;
</p>
<p>
ché qui per quei di là molto s’avanza».
</p>
</div>
<!--end canto-->
<div class="canto" id="CantoII.IV">
<p>
Quando per dilettanze o ver per doglie,<br>
che alcuna virtù nostra comprenda,<br>
l’anima bene ad essa si raccoglie,
</p>
<p>
par ch’a nulla potenza più intenda;<br>
e questo è contra quello error che crede<br>
ch’un’anima sovr’ altra in noi s’accenda.
</p>
<p>
E però, quando s’ode cosa o vede<br>
che tegna forte a sé l’anima volta,<br>
vassene ’l tempo e l’uom non se n’avvede;
</p>
<p>
ch’altra potenza è quella che l’ascolta,<br>
e altra è quella c’ha l’anima intera:<br>
questa è quasi legata e quella è sciolta.
</p>
<p>
Di ciò ebb’ io esperïenza vera,<br>
udendo quello spirto e ammirando;<br>
ché ben cinquanta gradi salito era
</p>
<p>
lo sole, e io non m’era accorto, quando<br>
venimmo ove quell’ anime ad una<br>
gridaro a noi: «Qui è vostro dimando».
</p>
<p>
Maggiore aperta molte volte impruna<br>
con una forcatella di sue spine<br>
l’uom de la villa quando l’uva imbruna,
</p>
<p>
che non era la calla onde salìne<br>
lo duca mio, e io appresso, soli,<br>
come da noi la schiera si partìne.
</p>
<p>
Vassi in Sanleo e discendesi in Noli,<br>
montasi su in Bismantova e ’n Cacume<br>
con esso i piè; ma qui convien ch’om voli;
</p>
<p>
dico con l’ale snelle e con le piume<br>
del gran disio, di retro a quel condotto<br>
che speranza mi dava e facea lume.
</p>
<p>
Noi salavam per entro ’l sasso rotto,<br>
e d’ogne lato ne stringea lo stremo,<br>
e piedi e man volea il suol di sotto.
</p>
<p>
Poi che noi fummo in su l’orlo suppremo<br>
de l’alta ripa, a la scoperta piaggia,<br>
«Maestro mio», diss’ io, «che via faremo?».
</p>
<p>
Ed elli a me: «Nessun tuo passo caggia;<br>
pur su al monte dietro a me acquista,<br>
fin che n’appaia alcuna scorta saggia».
</p>
<p>
Lo sommo er’ alto che vincea la vista,<br>
e la costa superba più assai<br>
che da mezzo quadrante a centro lista.
</p>
<p>
Io era lasso, quando cominciai:<br>
«O dolce padre, volgiti, e rimira<br>
com’ io rimango sol, se non restai».
</p>
<p>
«Figliuol mio», disse, «infin quivi ti tira»,<br>
additandomi un balzo poco in sùe<br>
che da quel lato il poggio tutto gira.
</p>
<p>
Sì mi spronaron le parole sue,<br>
ch’i’ mi sforzai carpando appresso lui,<br>
tanto che ’l cinghio sotto i piè mi fue.
</p>
<p>
A seder ci ponemmo ivi ambedui<br>
vòlti a levante ond’ eravam saliti,<br>
che suole a riguardar giovare altrui.
</p>
<p>
Li occhi prima drizzai ai bassi liti;<br>
poscia li alzai al sole, e ammirava<br>
che da sinistra n’eravam feriti.
</p>
<p>
Ben s’avvide il poeta ch’ïo stava<br>
stupido tutto al carro de la luce,<br>
ove tra noi e Aquilone intrava.
</p>
<p>
Ond’ elli a me: «Se Castore e Poluce<br>
fossero in compagnia di quello specchio<br>
che sù e giù del suo lume conduce,
</p>
<p>
tu vedresti il Zodïaco rubecchio<br>
ancora a l’Orse più stretto rotare,<br>
se non uscisse fuor del cammin vecchio.
</p>
<p>
Come ciò sia, se ’l vuoi poter pensare,<br>
dentro raccolto, imagina Sïòn<br>
con questo monte in su la terra stare
</p>
<p>
sì, ch’amendue hanno un solo orizzòn<br>
e diversi emisperi; onde la strada<br>
che mal non seppe carreggiar Fetòn,
</p>
<p>
vedrai come a costui convien che vada<br>
da l’un, quando a colui da l’altro fianco,<br>
se lo ’ntelletto tuo ben chiaro bada».
</p>
<p>
«Certo, maestro mio,» diss’ io, «unquanco<br>
non vid’ io chiaro sì com’ io discerno<br>
là dove mio ingegno parea manco,
</p>
<p>
che ’l mezzo cerchio del moto superno,<br>
che si chiama Equatore in alcun’ arte,<br>
e che sempre riman tra ’l sole e ’l verno,
</p>
<p>
per la ragion che di’, quinci si parte<br>
verso settentrïon, quanto li Ebrei<br>
vedevan lui verso la calda parte.
</p>
<p>
Ma se a te piace, volontier saprei<br>
quanto avemo ad andar; ché ’l poggio sale<br>
più che salir non posson li occhi miei».
</p>
<p>
Ed elli a me: «Questa montagna è tale,<br>
che sempre al cominciar di sotto è grave;<br>
e quant’ om più va sù, e men fa male.
</p>
<p>
Però, quand’ ella ti parrà soave<br>
tanto, che sù andar ti fia leggero<br>
com’ a seconda giù andar per nave,
</p>
<p>
allor sarai al fin d’esto sentiero;<br>
quivi di riposar l’affanno aspetta.<br>
Più non rispondo, e questo so per vero».
</p>
<p>
E com’ elli ebbe sua parola detta,<br>
una voce di presso sonò: «Forse<br>
che di sedere in pria avrai distretta!».
</p>
<p>
Al suon di lei ciascun di noi si torse,<br>
e vedemmo a mancina un gran petrone,<br>
del qual né io né ei prima s’accorse.
</p>
<p>
Là ci traemmo; e ivi eran persone<br>
che si stavano a l’ombra dietro al sasso<br>
come l’uom per negghienza a star si pone.
</p>
<p>
E un di lor, che mi sembiava lasso,<br>
sedeva e abbracciava le ginocchia,<br>
tenendo ’l viso giù tra esse basso.
</p>
<p>
«O dolce segnor mio», diss’ io, «adocchia<br>
colui che mostra sé più negligente<br>
che se pigrizia fosse sua serocchia».
</p>
<p>
Allor si volse a noi e puose mente,<br>
movendo ’l viso pur su per la coscia,<br>
e disse: «Or va tu sù, che se’ valente!».
</p>
<p>
Conobbi allor chi era, e quella angoscia<br>
che m’avacciava un poco ancor la lena,<br>
non m’impedì l’andare a lui; e poscia
</p>
<p>
ch’a lui fu’ giunto, alzò la testa a pena,<br>
dicendo: «Hai ben veduto come ’l sole<br>
da l’omero sinistro il carro mena?».
</p>
<p>
Li atti suoi pigri e le corte parole<br>
mosser le labbra mie un poco a riso;<br>
poi cominciai: «Belacqua, a me non dole
</p>
<p>
di te omai; ma dimmi: perché assiso<br>
quiritto se’? attendi tu iscorta,<br>
o pur lo modo usato t’ha’ ripriso?».
</p>
<p>
Ed elli: «O frate, andar in sù che porta?<br>
ché non mi lascerebbe ire a’ martìri<br>
l’angel di Dio che siede in su la porta.
</p>
<p>
Prima convien che tanto il ciel m’aggiri<br>
di fuor da essa, quanto fece in vita,<br>
per ch’io ’ndugiai al fine i buon sospiri,
</p>
<p>
se orazïone in prima non m’aita<br>
che surga sù di cuor che in grazia viva;<br>
l’altra che val, che ’n ciel non è udita?».
</p>
<p>
E già il poeta innanzi mi saliva,<br>
e dicea: «Vienne omai; vedi ch’è tocco<br>
meridïan dal sole e a la riva
</p>
<p>
cuopre la notte già col piè Morrocco».
</p>
</div>
<!--end canto-->
<div class="canto" id="CantoII.V">
<p>
Io era già da quell’ ombre partito,<br>
e seguitava l’orme del mio duca,<br>
quando di retro a me, drizzando ’l dito,
</p>
<p>
una gridò: «Ve’ che non par che luca<br>
lo raggio da sinistra a quel di sotto,<br>
e come vivo par che si conduca!».
</p>
<p>
Li occhi rivolsi al suon di questo motto,<br>
e vidile guardar per maraviglia<br>
pur me, pur me, e ’l lume ch’era rotto.
</p>
<p>
«Perché l’animo tuo tanto s’impiglia»,<br>
disse ’l maestro, «che l’andare allenti?<br>
che ti fa ciò che quivi si pispiglia?
</p>
<p>
Vien dietro a me, e lascia dir le genti:<br>
sta come torre ferma, che non crolla<br>
già mai la cima per soffiar di venti;
</p>
<p>
ché sempre l’omo in cui pensier rampolla<br>
sovra pensier, da sé dilunga il segno,<br>
perché la foga l’un de l’altro insolla».
</p>
<p>
Che potea io ridir, se non «Io vegno»?<br>
Dissilo, alquanto del color consperso<br>
che fa l’uom di perdon talvolta degno.
</p>
<p>
E ’ntanto per la costa di traverso<br>
venivan genti innanzi a noi un poco,<br>
cantando ‘Miserere’ a verso a verso.
</p>
<p>
Quando s’accorser ch’i’ non dava loco<br>
per lo mio corpo al trapassar d’i raggi,<br>
mutar lor canto in un «oh!» lungo e roco;
</p>
<p>
e due di loro, in forma di messaggi,<br>
corsero incontr’ a noi e dimandarne:<br>
«Di vostra condizion fatene saggi».
</p>
<p>
E ’l mio maestro: «Voi potete andarne<br>
e ritrarre a color che vi mandaro<br>
che ’l corpo di costui è vera carne.
</p>
<p>
Se per veder la sua ombra restaro,<br>
com’ io avviso, assai è lor risposto:<br>
fàccianli onore, ed esser può lor caro».
</p>
<p>
Vapori accesi non vid’ io sì tosto<br>
di prima notte mai fender sereno,<br>
né, sol calando, nuvole d’agosto,
</p>
<p>
che color non tornasser suso in meno;<br>
e, giunti là, con li altri a noi dier volta,<br>
come schiera che scorre sanza freno.
</p>
<p>
«Questa gente che preme a noi è molta,<br>
e vegnonti a pregar», disse ’l poeta:<br>
«però pur va, e in andando ascolta».
</p>
<p>
«O anima che vai per esser lieta<br>
con quelle membra con le quai nascesti»,<br>
venian gridando, «un poco il passo queta.
</p>
<p>
Guarda s’alcun di noi unqua vedesti,<br>
sì che di lui di là novella porti:<br>
deh, perché vai? deh, perché non t’arresti?
</p>
<p>
Noi fummo tutti già per forza morti,<br>
e peccatori infino a l’ultima ora;<br>
quivi lume del ciel ne fece accorti,
</p>
<p>
sì che, pentendo e perdonando, fora<br>
di vita uscimmo a Dio pacificati,<br>
che del disio di sé veder n’accora».
</p>
<p>
E io: «Perché ne’ vostri visi guati,<br>
non riconosco alcun; ma s’a voi piace<br>
cosa ch’io possa, spiriti ben nati,
</p>
<p>
voi dite, e io farò per quella pace<br>
che, dietro a’ piedi di sì fatta guida,<br>
di mondo in mondo cercar mi si face».
</p>
<p>
E uno incominciò: «Ciascun si fida<br>
del beneficio tuo sanza giurarlo,<br>
pur che ’l voler nonpossa non ricida.
</p>
<p>
Ond’ io, che solo innanzi a li altri parlo,<br>
ti priego, se mai vedi quel paese<br>
che siede tra Romagna e quel di Carlo,
</p>
<p>
che tu mi sie di tuoi prieghi cortese<br>
in Fano, sì che ben per me s’adori<br>
pur ch’i’ possa purgar le gravi offese.
</p>
<p>
Quindi fu’ io; ma li profondi fóri<br>
ond’ uscì ’l sangue in sul quale io sedea,<br>
fatti mi fuoro in grembo a li Antenori,
</p>
<p>
là dov’ io più sicuro esser credea:<br>
quel da Esti il fé far, che m’avea in ira<br>
assai più là che dritto non volea.
</p>
<p>
Ma s’io fosse fuggito inver’ la Mira,<br>
quando fu’ sovragiunto ad Orïaco,<br>
ancor sarei di là dove si spira.
</p>
<p>
Corsi al palude, e le cannucce e ’l braco<br>
m’impigliar sì ch’i’ caddi; e lì vid’ io<br>
de le mie vene farsi in terra laco».
</p>
<p>
Poi disse un altro: «Deh, se quel disio<br>
si compia che ti tragge a l’alto monte,<br>
con buona pïetate aiuta il mio!
</p>
<p>
Io fui di Montefeltro, io son Bonconte;<br>
Giovanna o altri non ha di me cura;<br>
per ch’io vo tra costor con bassa fronte».
</p>
<p>
E io a lui: «Qual forza o qual ventura<br>
ti travïò sì fuor di Campaldino,<br>
che non si seppe mai tua sepultura?».
</p>
<p>
«Oh!», rispuos’ elli, «a piè del Casentino<br>
traversa un’acqua c’ha nome l’Archiano,<br>
che sovra l’Ermo nasce in Apennino.
</p>
<p>
Là ’ve ’l vocabol suo diventa vano,<br>
arriva’ io forato ne la gola,<br>
fuggendo a piede e sanguinando il piano.
</p>
<p>
Quivi perdei la vista e la parola;<br>
nel nome di Maria fini’, e quivi<br>
caddi, e rimase la mia carne sola.
</p>
<p>
Io dirò vero, e tu ’l ridì tra ’ vivi:<br>
l’angel di Dio mi prese, e quel d’inferno<br>
gridava: “O tu del ciel, perché mi privi?
</p>
<p>
Tu te ne porti di costui l’etterno<br>
per una lagrimetta che ’l mi toglie;<br>
ma io farò de l’altro altro governo!”.
</p>
<p>
Ben sai come ne l’aere si raccoglie<br>
quell’ umido vapor che in acqua riede,<br>
tosto che sale dove ’l freddo il coglie.
</p>
<p>
Giunse quel mal voler che pur mal chiede<br>
con lo ’ntelletto, e mosse il fummo e ’l vento<br>
per la virtù che sua natura diede.
</p>
<p>
Indi la valle, come ’l dì fu spento,<br>
da Pratomagno al gran giogo coperse<br>
di nebbia; e ’l ciel di sopra fece intento,
</p>
<p>
sì che ’l pregno aere in acqua si converse;<br>
la pioggia cadde, e a’ fossati venne<br>
di lei ciò che la terra non sofferse;
</p>
<p>
e come ai rivi grandi si convenne,<br>
ver’ lo fiume real tanto veloce<br>
si ruinò, che nulla la ritenne.
</p>
<p>
Lo corpo mio gelato in su la foce<br>
trovò l’Archian rubesto; e quel sospinse<br>
ne l’Arno, e sciolse al mio petto la croce
</p>
<p>
ch’i’ fe’ di me quando ’l dolor mi vinse;<br>
voltòmmi per le ripe e per lo fondo,<br>
poi di sua preda mi coperse e cinse».
</p>
<p>
«Deh, quando tu sarai tornato al mondo<br>
e riposato de la lunga via»,<br>
seguitò ’l terzo spirito al secondo,
</p>
<p>
«ricorditi di me, che son la Pia;<br>
Siena mi fé, disfecemi Maremma:<br>
salsi colui che ’nnanellata pria
</p>
<p>
disposando m’avea con la sua gemma».
</p>
</div>
<!--end canto-->
<div class="canto" id="CantoII.VI">
<p>
Quando si parte il gioco de la zara,<br>
colui che perde si riman dolente,<br>
repetendo le volte, e tristo impara;
</p>
<p>
con l’altro se ne va tutta la gente;<br>
qual va dinanzi, e qual di dietro il prende,<br>
e qual dallato li si reca a mente;
</p>
<p>
el non s’arresta, e questo e quello intende;<br>
a cui porge la man, più non fa pressa;<br>
e così da la calca si difende.
</p>
<p>
Tal era io in quella turba spessa,<br>
volgendo a loro, e qua e là, la faccia,<br>
e promettendo mi sciogliea da essa.
</p>
<p>
Quiv’ era l’Aretin che da le braccia<br>
fiere di Ghin di Tacco ebbe la morte,<br>
e l’altro ch’annegò correndo in caccia.
</p>
<p>
Quivi pregava con le mani sporte<br>
Federigo Novello, e quel da Pisa<br>
che fé parer lo buon Marzucco forte.
</p>
<p>
Vidi conte Orso e l’anima divisa<br>
dal corpo suo per astio e per inveggia,<br>
com’ e’ dicea, non per colpa commisa;
</p>
<p>
Pier da la Broccia dico; e qui proveggia,<br>
mentr’ è di qua, la donna di Brabante,<br>
sì che però non sia di peggior greggia.
</p>
<p>
Come libero fui da tutte quante<br>
quell’ ombre che pregar pur ch’altri prieghi,<br>
sì che s’avacci lor divenir sante,
</p>
<p>
io cominciai: «El par che tu mi nieghi,<br>
o luce mia, espresso in alcun testo<br>
che decreto del cielo orazion pieghi;
</p>
<p>
e questa gente prega pur di questo:<br>
sarebbe dunque loro speme vana,<br>
o non m’è ’l detto tuo ben manifesto?».
</p>
<p>
Ed elli a me: «La mia scrittura è piana;<br>
e la speranza di costor non falla,<br>
se ben si guarda con la mente sana;
</p>
<p>
ché cima di giudicio non s’avvalla<br>
perché foco d’amor compia in un punto<br>
ciò che de’ sodisfar chi qui s’astalla;
</p>
<p>
e là dov’ io fermai cotesto punto,<br>
non s’ammendava, per pregar, difetto,<br>
perché ’l priego da Dio era disgiunto.
</p>
<p>
Veramente a così alto sospetto<br>
non ti fermar, se quella nol ti dice<br>
che lume fia tra ’l vero e lo ’ntelletto.
</p>
<p>
Non so se ’ntendi: io dico di Beatrice;<br>
tu la vedrai di sopra, in su la vetta<br>
di questo monte, ridere e felice».
</p>
<p>
E io: «Segnore, andiamo a maggior fretta,<br>
ché già non m’affatico come dianzi,<br>
e vedi omai che ’l poggio l’ombra getta».
</p>
<p>
«Noi anderem con questo giorno innanzi»,<br>
rispuose, «quanto più potremo omai;<br>
ma ’l fatto è d’altra forma che non stanzi.
</p>
<p>
Prima che sie là sù, tornar vedrai<br>
colui che già si cuopre de la costa,<br>
sì che ’ suoi raggi tu romper non fai.
</p>
<p>
Ma vedi là un’anima che, posta<br>
sola soletta, inverso noi riguarda:<br>
quella ne ’nsegnerà la via più tosta».
</p>
<p>
Venimmo a lei: o anima lombarda,<br>
come ti stavi altera e disdegnosa<br>
e nel mover de li occhi onesta e tarda!
</p>
<p>
Ella non ci dicëa alcuna cosa,<br>
ma lasciavane gir, solo sguardando<br>
a guisa di leon quando si posa.
</p>
<p>
Pur Virgilio si trasse a lei, pregando<br>
che ne mostrasse la miglior salita;<br>
e quella non rispuose al suo dimando,
</p>
<p>
ma di nostro paese e de la vita<br>
ci ’nchiese; e ’l dolce duca incominciava<br>
«Mantüa . . . », e l’ombra, tutta in sé romita,
</p>
<p>
surse ver’ lui del loco ove pria stava,<br>
dicendo: «O Mantoano, io son Sordello<br>
de la tua terra!»; e l’un l’altro abbracciava.
</p>
<p>
Ahi serva Italia, di dolore ostello,<br>
nave sanza nocchiere in gran tempesta,<br>
non donna di province, ma bordello!
</p>
<p>
Quell’ anima gentil fu così presta,<br>
sol per lo dolce suon de la sua terra,<br>
di fare al cittadin suo quivi festa;
</p>
<p>
e ora in te non stanno sanza guerra<br>
li vivi tuoi, e l’un l’altro si rode<br>
di quei ch’un muro e una fossa serra.
</p>
<p>
Cerca, misera, intorno da le prode<br>
le tue marine, e poi ti guarda in seno,<br>
s’alcuna parte in te di pace gode.
</p>
<p>
Che val perché ti racconciasse il freno<br>
Iustinïano, se la sella è vòta?<br>
Sanz’ esso fora la vergogna meno.
</p>
<p>
Ahi gente che dovresti esser devota,<br>
e lasciar seder Cesare in la sella,<br>
se bene intendi ciò che Dio ti nota,
</p>
<p>
guarda come esta fiera è fatta fella<br>
per non esser corretta da li sproni,<br>
poi che ponesti mano a la predella.
</p>
<p>
O Alberto tedesco ch’abbandoni<br>
costei ch’è fatta indomita e selvaggia,<br>
e dovresti inforcar li suoi arcioni,
</p>
<p>
giusto giudicio da le stelle caggia<br>
sovra ’l tuo sangue, e sia novo e aperto,<br>
tal che ’l tuo successor temenza n’aggia!
</p>
<p>
Ch’avete tu e ’l tuo padre sofferto,<br>
per cupidigia di costà distretti,<br>
che ’l giardin de lo ’mperio sia diserto.
</p>
<p>
Vieni a veder Montecchi e Cappelletti,<br>
Monaldi e Filippeschi, uom sanza cura:<br>
color già tristi, e questi con sospetti!
</p>
<p>
Vien, crudel, vieni, e vedi la pressura<br>
d’i tuoi gentili, e cura lor magagne;<br>
e vedrai Santafior com’ è oscura!
</p>
<p>
Vieni a veder la tua Roma che piagne<br>
vedova e sola, e dì e notte chiama:<br>
«Cesare mio, perché non m’accompagne?».
</p>
<p>
Vieni a veder la gente quanto s’ama!<br>
e se nulla di noi pietà ti move,<br>
a vergognar ti vien de la tua fama.
</p>
<p>
E se licito m’è, o sommo Giove<br>
che fosti in terra per noi crucifisso,<br>
son li giusti occhi tuoi rivolti altrove?
</p>
<p>
O è preparazion che ne l’abisso<br>
del tuo consiglio fai per alcun bene<br>
in tutto de l’accorger nostro scisso?
</p>
<p>
Ché le città d’Italia tutte piene<br>
son di tiranni, e un Marcel diventa<br>
ogne villan che parteggiando viene.
</p>
<p>
Fiorenza mia, ben puoi esser contenta<br>
di questa digression che non ti tocca,<br>
mercé del popol tuo che si argomenta.
</p>
<p>
Molti han giustizia in cuore, e tardi scocca<br>
per non venir sanza consiglio a l’arco;<br>
ma il popol tuo l’ha in sommo de la bocca.
</p>
<p>
Molti rifiutan lo comune incarco;<br>
ma il popol tuo solicito risponde<br>
sanza chiamare, e grida: «I’ mi sobbarco!».
</p>
<p>
Or ti fa lieta, ché tu hai ben onde:<br>
tu ricca, tu con pace e tu con senno!<br>
S’io dico ’l ver, l’effetto nol nasconde.
</p>
<p>
Atene e Lacedemona, che fenno<br>
l’antiche leggi e furon sì civili,<br>
fecero al viver bene un picciol cenno
</p>
<p>
verso di te, che fai tanto sottili<br>
provedimenti, ch’a mezzo novembre<br>
non giugne quel che tu d’ottobre fili.
</p>
<p>
Quante volte, del tempo che rimembre,<br>
legge, moneta, officio e costume<br>
hai tu mutato, e rinovate membre!
</p>
<p>
E se ben ti ricordi e vedi lume,<br>
vedrai te somigliante a quella inferma<br>
che non può trovar posa in su le piume,
</p>
<p>
ma con dar volta suo dolore scherma.
</p>
</div>
<!--end canto-->
<div class="canto" id="CantoII.VII">
<p>
Poscia che l’accoglienze oneste e liete<br>
furo iterate tre e quattro volte,<br>
Sordel si trasse, e disse: «Voi, chi siete?».
</p>
<p>
«Anzi che a questo monte fosser volte<br>
l’anime degne di salire a Dio,<br>
fur l’ossa mie per Ottavian sepolte.
</p>
<p>
Io son Virgilio; e per null’ altro rio<br>
lo ciel perdei che per non aver fé».<br>
Così rispuose allora il duca mio.
</p>
<p>
Qual è colui che cosa innanzi sé<br>
sùbita vede ond’ e’ si maraviglia,<br>
che crede e non, dicendo «Ella è . . . non è . . . »,
</p>
<p>
tal parve quelli; e poi chinò le ciglia,<br>
e umilmente ritornò ver’ lui,<br>
e abbracciòl là ’ve ’l minor s’appiglia.
</p>
<p>
«O gloria di Latin», disse, «per cui<br>
mostrò ciò che potea la lingua nostra,<br>
o pregio etterno del loco ond’ io fui,
</p>
<p>
qual merito o qual grazia mi ti mostra?<br>
S’io son d’udir le tue parole degno,<br>
dimmi se vien d’inferno, e di qual chiostra».
</p>
<p>
«Per tutt’ i cerchi del dolente regno»,<br>
rispuose lui, «son io di qua venuto;<br>
virtù del ciel mi mosse, e con lei vegno.
</p>
<p>
Non per far, ma per non fare ho perduto<br>
a veder l’alto Sol che tu disiri<br>
e che fu tardi per me conosciuto.
</p>
<p>
Luogo è là giù non tristo di martìri,<br>
ma di tenebre solo, ove i lamenti<br>
non suonan come guai, ma son sospiri.
</p>
<p>
Quivi sto io coi pargoli innocenti<br>
dai denti morsi de la morte avante<br>
che fosser da l’umana colpa essenti;
</p>
<p>
quivi sto io con quei che le tre sante<br>
virtù non si vestiro, e sanza vizio<br>
conobber l’altre e seguir tutte quante.
</p>
<p>
Ma se tu sai e puoi, alcuno indizio<br>
dà noi per che venir possiam più tosto<br>
là dove purgatorio ha dritto inizio».
</p>
<p>
Rispuose: «Loco certo non c’è posto;<br>
licito m’è andar suso e intorno;<br>
per quanto ir posso, a guida mi t’accosto.
</p>
<p>
Ma vedi già come dichina il giorno,<br>
e andar sù di notte non si puote;<br>
però è buon pensar di bel soggiorno.
</p>
<p>
Anime sono a destra qua remote;<br>
se mi consenti, io ti merrò ad esse,<br>
e non sanza diletto ti fier note».
</p>
<p>
«Com’ è ciò?», fu risposto. «Chi volesse<br>
salir di notte, fora elli impedito<br>
d’altrui, o non sarria ché non potesse?».
</p>
<p>
E ’l buon Sordello in terra fregò ’l dito,<br>
dicendo: «Vedi? sola questa riga<br>
non varcheresti dopo ’l sol partito:
</p>
<p>
non però ch’altra cosa desse briga,<br>
che la notturna tenebra, ad ir suso;<br>
quella col nonpoder la voglia intriga.
</p>
<p>
Ben si poria con lei tornare in giuso<br>
e passeggiar la costa intorno errando,<br>
mentre che l’orizzonte il dì tien chiuso».
</p>
<p>
Allora il mio segnor, quasi ammirando,<br>
«Menane», disse, «dunque là ’ve dici<br>
ch’aver si può diletto dimorando».
</p>
<p>
Poco allungati c’eravam di lici,<br>
quand’ io m’accorsi che ’l monte era scemo,<br>
a guisa che i vallon li sceman quici.
</p>
<p>
«Colà», disse quell’ ombra, «n’anderemo<br>
dove la costa face di sé grembo;<br>
e là il novo giorno attenderemo».
</p>
<p>
Tra erto e piano era un sentiero schembo,<br>
che ne condusse in fianco de la lacca,<br>
là dove più ch’a mezzo muore il lembo.
</p>
<p>
Oro e argento fine, cocco e biacca,<br>
indaco, legno lucido e sereno,<br>
fresco smeraldo in l’ora che si fiacca,
</p>
<p>
da l’erba e da li fior, dentr’ a quel seno<br>
posti, ciascun saria di color vinto,<br>
come dal suo maggiore è vinto il meno.
</p>
<p>
Non avea pur natura ivi dipinto,<br>
ma di soavità di mille odori<br>
vi facea uno incognito e indistinto.
</p>
<p>
‘Salve, Regina’ in sul verde e ’n su’ fiori<br>
quindi seder cantando anime vidi,<br>
che per la valle non parean di fuori.
</p>
<p>
«Prima che ’l poco sole omai s’annidi»,<br>
cominciò ’l Mantoan che ci avea vòlti,<br>
«tra color non vogliate ch’io vi guidi.
</p>
<p>
Di questo balzo meglio li atti e ’ volti<br>
conoscerete voi di tutti quanti,<br>
che ne la lama giù tra essi accolti.
</p>
<p>
Colui che più siede alto e fa sembianti<br>
d’aver negletto ciò che far dovea,<br>
e che non move bocca a li altrui canti,
</p>
<p>
Rodolfo imperador fu, che potea<br>
sanar le piaghe c’hanno Italia morta,<br>
sì che tardi per altri si ricrea.
</p>
<p>
L’altro che ne la vista lui conforta,<br>
resse la terra dove l’acqua nasce<br>
che Molta in Albia, e Albia in mar ne porta:
</p>
<p>
Ottacchero ebbe nome, e ne le fasce<br>
fu meglio assai che Vincislao suo figlio<br>
barbuto, cui lussuria e ozio pasce.
</p>
<p>
E quel nasetto che stretto a consiglio<br>
par con colui c’ha sì benigno aspetto,<br>
morì fuggendo e disfiorando il giglio:
</p>
<p>
guardate là come si batte il petto!<br>
L’altro vedete c’ha fatto a la guancia<br>
de la sua palma, sospirando, letto.
</p>
<p>
Padre e suocero son del mal di Francia:<br>
sanno la vita sua viziata e lorda,<br>
e quindi viene il duol che sì li lancia.
</p>
<p>
Quel che par sì membruto e che s’accorda,<br>
cantando, con colui dal maschio naso,<br>
d’ogne valor portò cinta la corda;
</p>
<p>
e se re dopo lui fosse rimaso<br>
lo giovanetto che retro a lui siede,<br>
ben andava il valor di vaso in vaso,
</p>
<p>
che non si puote dir de l’altre rede;<br>
Iacomo e Federigo hanno i reami;<br>
del retaggio miglior nessun possiede.
</p>
<p>
Rade volte risurge per li rami<br>
l’umana probitate; e questo vole<br>
quei che la dà, perché da lui si chiami.
</p>
<p>
Anche al nasuto vanno mie parole<br>
non men ch’a l’altro, Pier, che con lui canta,<br>
onde Puglia e Proenza già si dole.
</p>
<p>
Tant’ è del seme suo minor la pianta,<br>
quanto, più che Beatrice e Margherita,<br>
Costanza di marito ancor si vanta.
</p>
<p>
Vedete il re de la semplice vita<br>
seder là solo, Arrigo d’Inghilterra:<br>
questi ha ne’ rami suoi migliore uscita.
</p>
<p>
Quel che più basso tra costor s’atterra,<br>
guardando in suso, è Guiglielmo marchese,<br>
per cui e Alessandria e la sua guerra
</p>
<p>
fa pianger Monferrato e Canavese».
</p>
</div>
<!--end canto-->
<div class="canto" id="CantoII.VIII">
<p>
Era già l’ora che volge il disio<br>
ai navicanti e ’ntenerisce il core<br>
lo dì c’han detto ai dolci amici addio;
</p>
<p>
e che lo novo peregrin d’amore<br>
punge, se ode squilla di lontano<br>
che paia il giorno pianger che si more;
</p>
<p>
quand’ io incominciai a render vano<br>
l’udire e a mirare una de l’alme<br>
surta, che l’ascoltar chiedea con mano.
</p>
<p>
Ella giunse e levò ambo le palme,<br>
ficcando li occhi verso l’orïente,<br>
come dicesse a Dio: ‘D’altro non calme’.
</p>
<p>
‘Te lucis ante’ sì devotamente<br>
le uscìo di bocca e con sì dolci note,<br>
che fece me a me uscir di mente;
</p>
<p>
e l’altre poi dolcemente e devote<br>
seguitar lei per tutto l’inno intero,<br>
avendo li occhi a le superne rote.
</p>
<p>
Aguzza qui, lettor, ben li occhi al vero,<br>
ché ’l velo è ora ben tanto sottile,<br>
certo che ’l trapassar dentro è leggero.
</p>
<p>
Io vidi quello essercito gentile<br>
tacito poscia riguardare in sùe,<br>
quasi aspettando, palido e umìle;
</p>
<p>
e vidi uscir de l’alto e scender giùe<br>
due angeli con due spade affocate,<br>
tronche e private de le punte sue.
</p>
<p>
Verdi come fogliette pur mo nate<br>
erano in veste, che da verdi penne<br>
percosse traean dietro e ventilate.
</p>
<p>
L’un poco sovra noi a star si venne,<br>
e l’altro scese in l’opposita sponda,<br>
sì che la gente in mezzo si contenne.
</p>
<p>
Ben discernëa in lor la testa bionda;<br>
ma ne la faccia l’occhio si smarria,<br>
come virtù ch’a troppo si confonda.
</p>
<p>
«Ambo vegnon del grembo di Maria»,<br>
disse Sordello, «a guardia de la valle,<br>
per lo serpente che verrà vie via».
</p>
<p>
Ond’ io, che non sapeva per qual calle,<br>
mi volsi intorno, e stretto m’accostai,<br>
tutto gelato, a le fidate spalle.
</p>
<p>
E Sordello anco: «Or avvalliamo omai<br>
tra le grandi ombre, e parleremo ad esse;<br>
grazïoso fia lor vedervi assai».
</p>
<p>
Solo tre passi credo ch’i’ scendesse,<br>
e fui di sotto, e vidi un che mirava<br>
pur me, come conoscer mi volesse.
</p>
<p>
Temp’ era già che l’aere s’annerava,<br>
ma non sì che tra li occhi suoi e ’ miei<br>
non dichiarisse ciò che pria serrava.
</p>
<p>
Ver’ me si fece, e io ver’ lui mi fei:<br>
giudice Nin gentil, quanto mi piacque<br>
quando ti vidi non esser tra ’ rei!
</p>
<p>
Nullo bel salutar tra noi si tacque;<br>
poi dimandò: «Quant’ è che tu venisti<br>
a piè del monte per le lontane acque?».
</p>
<p>
«Oh!», diss’ io lui, «per entro i luoghi tristi<br>
venni stamane, e sono in prima vita,<br>
ancor che l’altra, sì andando, acquisti».
</p>
<p>
E come fu la mia risposta udita,<br>
Sordello ed elli in dietro si raccolse<br>
come gente di sùbito smarrita.
</p>
<p>
L’uno a Virgilio e l’altro a un si volse<br>
che sedea lì, gridando: «Sù, Currado!<br>
vieni a veder che Dio per grazia volse».
</p>
<p>
Poi, vòlto a me: «Per quel singular grado<br>
che tu dei a colui che sì nasconde<br>
lo suo primo perché, che non lì è guado,
</p>
<p>
quando sarai di là da le larghe onde,<br>
dì a Giovanna mia che per me chiami<br>
là dove a li ’nnocenti si risponde.
</p>
<p>
Non credo che la sua madre più m’ami,<br>
poscia che trasmutò le bianche bende,<br>
le quai convien che, misera!, ancor brami.
</p>
<p>
Per lei assai di lieve si comprende<br>
quanto in femmina foco d’amor dura,<br>
se l’occhio o ’l tatto spesso non l’accende.
</p>
<p>
Non le farà sì bella sepultura<br>
la vipera che Melanesi accampa,<br>
com’ avria fatto il gallo di Gallura».
</p>
<p>
Così dicea, segnato de la stampa,<br>
nel suo aspetto, di quel dritto zelo<br>
che misuratamente in core avvampa.
</p>
<p>
Li occhi miei ghiotti andavan pur al cielo,<br>
pur là dove le stelle son più tarde,<br>
sì come rota più presso a lo stelo.
</p>
<p>
E ’l duca mio: «Figliuol, che là sù guarde?».<br>
E io a lui: «A quelle tre facelle<br>
di che ’l polo di qua tutto quanto arde».
</p>
<p>
Ond’ elli a me: «Le quattro chiare stelle<br>
che vedevi staman, son di là basse,<br>
e queste son salite ov’ eran quelle».
</p>
<p>
Com’ ei parlava, e Sordello a sé il trasse<br>
dicendo: «Vedi là ’l nostro avversaro»;<br>
e drizzò il dito perché ’n là guardasse.
</p>
<p>
Da quella parte onde non ha riparo<br>
la picciola vallea, era una biscia,<br>
forse qual diede ad Eva il cibo amaro.
</p>
<p>
Tra l’erba e ’ fior venìa la mala striscia,<br>
volgendo ad ora ad or la testa, e ’l dosso<br>
leccando come bestia che si liscia.
</p>
<p>
Io non vidi, e però dicer non posso,<br>
come mosser li astor celestïali;<br>
ma vidi bene e l’uno e l’altro mosso.
</p>
<p>
Sentendo fender l’aere a le verdi ali,<br>
fuggì ’l serpente, e li angeli dier volta,<br>
suso a le poste rivolando iguali.
</p>
<p>
L’ombra che s’era al giudice raccolta<br>
quando chiamò, per tutto quello assalto<br>
punto non fu da me guardare sciolta.
</p>
<p>
«Se la lucerna che ti mena in alto<br>
truovi nel tuo arbitrio tanta cera<br>
quant’ è mestiere infino al sommo smalto»,
</p>
<p>
cominciò ella, «se novella vera<br>
di Val di Magra o di parte vicina<br>
sai, dillo a me, che già grande là era.
</p>
<p>
Fui chiamato Currado Malaspina;<br>
non son l’antico, ma di lui discesi;<br>
a’ miei portai l’amor che qui raffina».
</p>
<p>
«Oh!», diss’ io lui, «per li vostri paesi<br>
già mai non fui; ma dove si dimora<br>
per tutta Europa ch’ei non sien palesi?
</p>
<p>
La fama che la vostra casa onora,<br>
grida i segnori e grida la contrada,<br>
sì che ne sa chi non vi fu ancora;
</p>
<p>
e io vi giuro, s’io di sopra vada,<br>
che vostra gente onrata non si sfregia<br>
del pregio de la borsa e de la spada.
</p>
<p>
Uso e natura sì la privilegia,<br>
che, perché il capo reo il mondo torca,<br>
sola va dritta e ’l mal cammin dispregia».
</p>
<p>
Ed elli: «Or va; che ’l sol non si ricorca<br>
sette volte nel letto che ’l Montone<br>
con tutti e quattro i piè cuopre e inforca,
</p>
<p>
che cotesta cortese oppinïone<br>
ti fia chiavata in mezzo de la testa<br>
con maggior chiovi che d’altrui sermone,
</p>
<p>
se corso di giudicio non s’arresta».
</p>
</div>
<!--end canto-->
<div class="canto" id="CantoII.IX">
<p>
La concubina di Titone antico<br>
già s’imbiancava al balco d’orïente,<br>
fuor de le braccia del suo dolce amico;
</p>
<p>
di gemme la sua fronte era lucente,<br>
poste in figura del freddo animale<br>
che con la coda percuote la gente;
</p>
<p>
e la notte, de’ passi con che sale,<br>
fatti avea due nel loco ov’ eravamo,<br>
e ’l terzo già chinava in giuso l’ale;
</p>
<p>
quand’ io, che meco avea di quel d’Adamo,<br>
vinto dal sonno, in su l’erba inchinai<br>
là ’ve già tutti e cinque sedavamo.
</p>
<p>
Ne l’ora che comincia i tristi lai<br>
la rondinella presso a la mattina,<br>
forse a memoria de’ suo’ primi guai,
</p>
<p>
e che la mente nostra, peregrina<br>
più da la carne e men da’ pensier presa,<br>
a le sue visïon quasi è divina,
</p>
<p>
in sogno mi parea veder sospesa<br>
un’aguglia nel ciel con penne d’oro,<br>
con l’ali aperte e a calare intesa;
</p>
<p>
ed esser mi parea là dove fuoro<br>
abbandonati i suoi da Ganimede,<br>
quando fu ratto al sommo consistoro.
</p>
<p>
Fra me pensava: ‘Forse questa fiede<br>
pur qui per uso, e forse d’altro loco<br>
disdegna di portarne suso in piede’.
</p>
<p>
Poi mi parea che, poi rotata un poco,<br>
terribil come folgor discendesse,<br>
e me rapisse suso infino al foco.
</p>
<p>
Ivi parea che ella e io ardesse;<br>
e sì lo ’ncendio imaginato cosse,<br>
che convenne che ’l sonno si rompesse.
</p>
<p>
Non altrimenti Achille si riscosse,<br>
li occhi svegliati rivolgendo in giro<br>
e non sappiendo là dove si fosse,
</p>
<p>
quando la madre da Chirón a Schiro<br>
trafuggò lui dormendo in le sue braccia,<br>
là onde poi li Greci il dipartiro;
</p>
<p>
che mi scoss’ io, sì come da la faccia<br>
mi fuggì ’l sonno, e diventa’ ismorto,<br>
come fa l’uom che, spaventato, agghiaccia.
</p>
<p>
Dallato m’era solo il mio conforto,<br>
e ’l sole er’ alto già più che due ore,<br>
e ’l viso m’era a la marina torto.
</p>
<p>
«Non aver tema», disse il mio segnore;<br>
«fatti sicur, ché noi semo a buon punto;<br>
non stringer, ma rallarga ogne vigore.
</p>
<p>
Tu se’ omai al purgatorio giunto:<br>
vedi là il balzo che ’l chiude dintorno;<br>
vedi l’entrata là ’ve par digiunto.
</p>
<p>
Dianzi, ne l’alba che procede al giorno,<br>
quando l’anima tua dentro dormia,<br>
sovra li fiori ond’ è là giù addorno
</p>
<p>
venne una donna, e disse: “I’ son Lucia;<br>
lasciatemi pigliar costui che dorme;<br>
sì l’agevolerò per la sua via”.
</p>
<p>
Sordel rimase e l’altre genti forme;<br>
ella ti tolse, e come ’l dì fu chiaro,<br>
sen venne suso; e io per le sue orme.
</p>
<p>
Qui ti posò, ma pria mi dimostraro<br>
li occhi suoi belli quella intrata aperta;<br>
poi ella e ’l sonno ad una se n’andaro».
</p>
<p>
A guisa d’uom che ’n dubbio si raccerta<br>
e che muta in conforto sua paura,<br>
poi che la verità li è discoperta,
</p>
<p>
mi cambia’ io; e come sanza cura<br>
vide me ’l duca mio, su per lo balzo<br>
si mosse, e io di rietro inver’ l’altura.
</p>
<p>
Lettor, tu vedi ben com’ io innalzo<br>
la mia matera, e però con più arte<br>
non ti maravigliar s’io la rincalzo.
</p>
<p>
Noi ci appressammo, ed eravamo in parte<br>
che là dove pareami prima rotto,<br>
pur come un fesso che muro diparte,
</p>
<p>
vidi una porta, e tre gradi di sotto<br>
per gire ad essa, di color diversi,<br>
e un portier ch’ancor non facea motto.
</p>
<p>
E come l’occhio più e più v’apersi,<br>
vidil seder sovra ’l grado sovrano,<br>
tal ne la faccia ch’io non lo soffersi;
</p>
<p>
e una spada nuda avëa in mano,<br>
che reflettëa i raggi sì ver’ noi,<br>
ch’io drizzava spesso il viso in vano.
</p>
<p>
«Dite costinci: che volete voi?»,<br>
cominciò elli a dire, «ov’ è la scorta?<br>
Guardate che ’l venir sù non vi nòi».
</p>
<p>
«Donna del ciel, di queste cose accorta»,<br>
rispuose ’l mio maestro a lui, «pur dianzi<br>
ne disse: “Andate là: quivi è la porta”».
</p>
<p>
«Ed ella i passi vostri in bene avanzi»,<br>
ricominciò il cortese portinaio:<br>
«Venite dunque a’ nostri gradi innanzi».
</p>
<p>
Là ne venimmo; e lo scaglion primaio<br>
bianco marmo era sì pulito e terso,<br>
ch’io mi specchiai in esso qual io paio.
</p>
<p>
Era il secondo tinto più che perso,<br>
d’una petrina ruvida e arsiccia,<br>
crepata per lo lungo e per traverso.
</p>
<p>
Lo terzo, che di sopra s’ammassiccia,<br>
porfido mi parea, sì fiammeggiante<br>
come sangue che fuor di vena spiccia.
</p>
<p>
Sovra questo tenëa ambo le piante<br>
l’angel di Dio sedendo in su la soglia<br>
che mi sembiava pietra di diamante.
</p>
<p>
Per li tre gradi sù di buona voglia<br>
mi trasse il duca mio, dicendo: «Chiedi<br>
umilemente che ’l serrame scioglia».
</p>
<p>
Divoto mi gittai a’ santi piedi;<br>
misericordia chiesi e ch’el m’aprisse,<br>
ma tre volte nel petto pria mi diedi.
</p>
<p>
Sette P ne la fronte mi descrisse<br>
col punton de la spada, e «Fa che lavi,<br>
quando se’ dentro, queste piaghe» disse.
</p>
<p>
Cenere, o terra che secca si cavi,<br>
d’un color fora col suo vestimento;<br>
e di sotto da quel trasse due chiavi.
</p>
<p>
L’una era d’oro e l’altra era d’argento;<br>
pria con la bianca e poscia con la gialla<br>
fece a la porta sì, ch’i’ fu’ contento.
</p>
<p>
«Quandunque l’una d’este chiavi falla,<br>
che non si volga dritta per la toppa»,<br>
diss’ elli a noi, «non s’apre questa calla.
</p>
<p>
Più cara è l’una; ma l’altra vuol troppa<br>
d’arte e d’ingegno avanti che diserri,<br>
perch’ ella è quella che ’l nodo digroppa.
</p>
<p>
Da Pier le tegno; e dissemi ch’i’ erri<br>
anzi ad aprir ch’a tenerla serrata,<br>
pur che la gente a’ piedi mi s’atterri».
</p>
<p>
Poi pinse l’uscio a la porta sacrata,<br>
dicendo: «Intrate; ma facciovi accorti<br>
che di fuor torna chi ’n dietro si guata».
</p>
<p>
E quando fuor ne’ cardini distorti<br>
li spigoli di quella regge sacra,<br>
che di metallo son sonanti e forti,
</p>
<p>
non rugghiò sì né si mostrò sì acra<br>
Tarpëa, come tolto le fu il buono<br>
Metello, per che poi rimase macra.
</p>
<p>
Io mi rivolsi attento al primo tuono,<br>
e ‘Te Deum laudamus’ mi parea<br>
udire in voce mista al dolce suono.
</p>
<p>
Tale imagine a punto mi rendea<br>
ciò ch’io udiva, qual prender si suole<br>
quando a cantar con organi si stea;
</p>
<p>
ch’or sì or no s’intendon le parole.
</p>
</div>
<!--end canto-->
<div class="canto" id="CantoII.X">
<p>
Poi fummo dentro al soglio de la porta<br>
che ’l mal amor de l’anime disusa,<br>
perché fa parer dritta la via torta,
</p>
<p>
sonando la senti’ esser richiusa;<br>
e s’io avesse li occhi vòlti ad essa,<br>
qual fora stata al fallo degna scusa?
</p>
<p>
Noi salavam per una pietra fessa,<br>
che si moveva e d’una e d’altra parte,<br>
sì come l’onda che fugge e s’appressa.
</p>
<p>
«Qui si conviene usare un poco d’arte»,<br>
cominciò ’l duca mio, «in accostarsi<br>
or quinci, or quindi al lato che si parte».
</p>
<p>
E questo fece i nostri passi scarsi,<br>
tanto che pria lo scemo de la luna<br>
rigiunse al letto suo per ricorcarsi,
</p>
<p>
che noi fossimo fuor di quella cruna;<br>
ma quando fummo liberi e aperti<br>
sù dove il monte in dietro si rauna,
</p>
<p>
ïo stancato e amendue incerti<br>
di nostra via, restammo in su un piano<br>
solingo più che strade per diserti.
</p>
<p>
Da la sua sponda, ove confina il vano,<br>
al piè de l’alta ripa che pur sale,<br>
misurrebbe in tre volte un corpo umano;
</p>
<p>
e quanto l’occhio mio potea trar d’ale,<br>
or dal sinistro e or dal destro fianco,<br>
questa cornice mi parea cotale.
</p>
<p>
Là sù non eran mossi i piè nostri anco,<br>
quand’ io conobbi quella ripa intorno<br>
che dritto di salita aveva manco,
</p>
<p>
esser di marmo candido e addorno<br>
d’intagli sì, che non pur Policleto,<br>
ma la natura lì avrebbe scorno.
</p>
<p>
L’angel che venne in terra col decreto<br>
de la molt’ anni lagrimata pace,<br>
ch’aperse il ciel del suo lungo divieto,
</p>
<p>
dinanzi a noi pareva sì verace<br>
quivi intagliato in un atto soave,<br>
che non sembiava imagine che tace.
</p>
<p>
Giurato si saria ch’el dicesse ‘Ave!’;<br>
perché iv’ era imaginata quella<br>
ch’ad aprir l’alto amor volse la chiave;
</p>
<p>
e avea in atto impressa esta favella<br>
‘Ecce ancilla Deï’, propriamente<br>
come figura in cera si suggella.
</p>
<p>
«Non tener pur ad un loco la mente»,<br>
disse ’l dolce maestro, che m’avea<br>
da quella parte onde ’l cuore ha la gente.
</p>
<p>
Per ch’i’ mi mossi col viso, e vedea<br>
di retro da Maria, da quella costa<br>
onde m’era colui che mi movea,
</p>
<p>
un’altra storia ne la roccia imposta;<br>
per ch’io varcai Virgilio, e fe’mi presso,<br>
acciò che fosse a li occhi miei disposta.
</p>
<p>
Era intagliato lì nel marmo stesso<br>
lo carro e ’ buoi, traendo l’arca santa,<br>
per che si teme officio non commesso.
</p>
<p>
Dinanzi parea gente; e tutta quanta,<br>
partita in sette cori, a’ due mie’ sensi<br>
faceva dir l’un ‘No’, l’altro ‘Sì, canta’.
</p>
<p>
Similemente al fummo de li ’ncensi<br>
che v’era imaginato, li occhi e ’l naso<br>
e al sì e al no discordi fensi.
</p>
<p>
Lì precedeva al benedetto vaso,<br>
trescando alzato, l’umile salmista,<br>
e più e men che re era in quel caso.
</p>
<p>
Di contra, effigïata ad una vista<br>
d’un gran palazzo, Micòl ammirava<br>
sì come donna dispettosa e trista.
</p>
<p>
I’ mossi i piè del loco dov’ io stava,<br>
per avvisar da presso un’altra istoria,<br>
che di dietro a Micòl mi biancheggiava.
</p>
<p>
Quiv’ era storïata l’alta gloria<br>
del roman principato, il cui valore<br>
mosse Gregorio a la sua gran vittoria;
</p>
<p>
i’ dico di Traiano imperadore;<br>
e una vedovella li era al freno,<br>
di lagrime atteggiata e di dolore.
</p>
<p>
Intorno a lui parea calcato e pieno<br>
di cavalieri, e l’aguglie ne l’oro<br>
sovr’ essi in vista al vento si movieno.
</p>
<p>
La miserella intra tutti costoro<br>
pareva dir: «Segnor, fammi vendetta<br>
di mio figliuol ch’è morto, ond’ io m’accoro»;
</p>
<p>
ed elli a lei rispondere: «Or aspetta<br>
tanto ch’i’ torni»; e quella: «Segnor mio»,<br>
come persona in cui dolor s’affretta,
</p>
<p>
«se tu non torni?»; ed ei: «Chi fia dov’ io,<br>
la ti farà»; ed ella: «L’altrui bene<br>
a te che fia, se ’l tuo metti in oblio?»;
</p>
<p>
ond’ elli: «Or ti conforta; ch’ei convene<br>
ch’i’ solva il mio dovere anzi ch’i’ mova:<br>
giustizia vuole e pietà mi ritene».
</p>
<p>
Colui che mai non vide cosa nova<br>
produsse esto visibile parlare,<br>
novello a noi perché qui non si trova.
</p>
<p>
Mentr’ io mi dilettava di guardare<br>
l’imagini di tante umilitadi,<br>
e per lo fabbro loro a veder care,
</p>
<p>
«Ecco di qua, ma fanno i passi radi»,<br>
mormorava il poeta, «molte genti:<br>
questi ne ’nvïeranno a li alti gradi».
</p>
<p>
Li occhi miei, ch’a mirare eran contenti<br>
per veder novitadi ond’ e’ son vaghi,<br>
volgendosi ver’ lui non furon lenti.
</p>
<p>
Non vo’ però, lettor, che tu ti smaghi<br>
di buon proponimento per udire<br>
come Dio vuol che ’l debito si paghi.
</p>
<p>
Non attender la forma del martìre:<br>
pensa la succession; pensa ch’al peggio<br>
oltre la gran sentenza non può ire.
</p>
<p>
Io cominciai: «Maestro, quel ch’io veggio<br>
muovere a noi, non mi sembian persone,<br>
e non so che, sì nel veder vaneggio».
</p>
<p>
Ed elli a me: «La grave condizione<br>
di lor tormento a terra li rannicchia,<br>
sì che ’ miei occhi pria n’ebber tencione.
</p>
<p>
Ma guarda fiso là, e disviticchia<br>
col viso quel che vien sotto a quei sassi:<br>
già scorger puoi come ciascun si picchia».
</p>
<p>
O superbi cristian, miseri lassi,<br>
che, de la vista de la mente infermi,<br>
fidanza avete ne’ retrosi passi,
</p>
<p>
non v’accorgete voi che noi siam vermi<br>
nati a formar l’angelica farfalla,<br>
che vola a la giustizia sanza schermi?
</p>
<p>
Di che l’animo vostro in alto galla,<br>
poi siete quasi antomata in difetto,<br>
sì come vermo in cui formazion falla?
</p>
<p>
Come per sostentar solaio o tetto,<br>
per mensola talvolta una figura<br>
si vede giugner le ginocchia al petto,
</p>
<p>
la qual fa del non ver vera rancura<br>
nascere ’n chi la vede; così fatti<br>
vid’ io color, quando puosi ben cura.
</p>
<p>
Vero è che più e meno eran contratti<br>
secondo ch’avien più e meno a dosso;<br>
e qual più pazïenza avea ne li atti,
</p>
<p>
piangendo parea dicer: ‘Più non posso’.
</p>
</div>
<!--end canto-->
<div class="canto" id="CantoII.XI">
<p>
«O Padre nostro, che ne’ cieli stai,<br>
non circunscritto, ma per più amore<br>
ch’ai primi effetti di là sù tu hai,
</p>
<p>
laudato sia ’l tuo nome e ’l tuo valore<br>
da ogne creatura, com’ è degno<br>
di render grazie al tuo dolce vapore.
</p>
<p>
Vegna ver’ noi la pace del tuo regno,<br>
ché noi ad essa non potem da noi,<br>
s’ella non vien, con tutto nostro ingegno.
</p>
<p>
Come del suo voler li angeli tuoi<br>
fan sacrificio a te, cantando osanna,<br>
così facciano li uomini de’ suoi.
</p>
<p>
Dà oggi a noi la cotidiana manna,<br>
sanza la qual per questo aspro diserto<br>
a retro va chi più di gir s’affanna.
</p>
<p>
E come noi lo mal ch’avem sofferto<br>
perdoniamo a ciascuno, e tu perdona<br>
benigno, e non guardar lo nostro merto.
</p>
<p>
Nostra virtù che di legger s’adona,<br>
non spermentar con l’antico avversaro,<br>
ma libera da lui che sì la sprona.
</p>
<p>
Quest’ ultima preghiera, segnor caro,<br>
già non si fa per noi, ché non bisogna,<br>
ma per color che dietro a noi restaro».
</p>
<p>
Così a sé e noi buona ramogna<br>
quell’ ombre orando, andavan sotto ’l pondo,<br>
simile a quel che talvolta si sogna,
</p>
<p>
disparmente angosciate tutte a tondo<br>
e lasse su per la prima cornice,<br>
purgando la caligine del mondo.
</p>
<p>
Se di là sempre ben per noi si dice,<br>
di qua che dire e far per lor si puote<br>
da quei c’hanno al voler buona radice?
</p>
<p>
Ben si de’ loro atar lavar le note<br>
che portar quinci, sì che, mondi e lievi,<br>
possano uscire a le stellate ruote.
</p>
<p>
«Deh, se giustizia e pietà vi disgrievi<br>
tosto, sì che possiate muover l’ala,<br>
che secondo il disio vostro vi lievi,
</p>
<p>
mostrate da qual mano inver’ la scala<br>
si va più corto; e se c’è più d’un varco,<br>
quel ne ’nsegnate che men erto cala;
</p>
<p>
ché questi che vien meco, per lo ’ncarco<br>
de la carne d’Adamo onde si veste,<br>
al montar sù, contra sua voglia, è parco».
</p>
<p>
Le lor parole, che rendero a queste<br>
che dette avea colui cu’ io seguiva,<br>
non fur da cui venisser manifeste;
</p>
<p>
ma fu detto: «A man destra per la riva<br>
con noi venite, e troverete il passo<br>
possibile a salir persona viva.
</p>
<p>
E s’io non fossi impedito dal sasso<br>
che la cervice mia superba doma,<br>
onde portar convienmi il viso basso,
</p>
<p>
cotesti, ch’ancor vive e non si noma,<br>
guardere’ io, per veder s’i’ ’l conosco,<br>
e per farlo pietoso a questa soma.
</p>
<p>
Io fui latino e nato d’un gran Tosco:<br>
Guiglielmo Aldobrandesco fu mio padre;<br>
non so se ’l nome suo già mai fu vosco.
</p>
<p>
L’antico sangue e l’opere leggiadre<br>
d’i miei maggior mi fer sì arrogante,<br>
che, non pensando a la comune madre,
</p>
<p>
ogn’ uomo ebbi in despetto tanto avante,<br>
ch’io ne mori’, come i Sanesi sanno,<br>
e sallo in Campagnatico ogne fante.
</p>
<p>
Io sono Omberto; e non pur a me danno<br>
superbia fa, ché tutti miei consorti<br>
ha ella tratti seco nel malanno.
</p>
<p>
E qui convien ch’io questo peso porti<br>
per lei, tanto che a Dio si sodisfaccia,<br>
poi ch’io nol fe’ tra ’ vivi, qui tra ’ morti».
</p>
<p>
Ascoltando chinai in giù la faccia;<br>
e un di lor, non questi che parlava,<br>
si torse sotto il peso che li ’mpaccia,
</p>
<p>
e videmi e conobbemi e chiamava,<br>
tenendo li occhi con fatica fisi<br>
a me che tutto chin con loro andava.
</p>
<p>
«Oh!», diss’ io lui, «non se’ tu Oderisi,<br>
l’onor d’Agobbio e l’onor di quell’ arte<br>
ch’alluminar chiamata è in Parisi?».
</p>
<p>
«Frate», diss’ elli, «più ridon le carte<br>
che pennelleggia Franco Bolognese;<br>
l’onore è tutto or suo, e mio in parte.
</p>
<p>
Ben non sare’ io stato sì cortese<br>
mentre ch’io vissi, per lo gran disio<br>
de l’eccellenza ove mio core intese.
</p>
<p>
Di tal superbia qui si paga il fio;<br>
e ancor non sarei qui, se non fosse<br>
che, possendo peccar, mi volsi a Dio.
</p>
<p>
Oh vana gloria de l’umane posse!<br>
com’ poco verde in su la cima dura,<br>
se non è giunta da l’etati grosse!
</p>
<p>
Credette Cimabue ne la pittura<br>
tener lo campo, e ora ha Giotto il grido,<br>
sì che la fama di colui è scura.
</p>
<p>
Così ha tolto l’uno a l’altro Guido<br>
la gloria de la lingua; e forse è nato<br>
chi l’uno e l’altro caccerà del nido.
</p>
<p>
Non è il mondan romore altro ch’un fiato<br>
di vento, ch’or vien quinci e or vien quindi,<br>
e muta nome perché muta lato.
</p>
<p>
Che voce avrai tu più, se vecchia scindi<br>
da te la carne, che se fossi morto<br>
anzi che tu lasciassi il ‘pappo’ e ’l ‘dindi’,
</p>
<p>
pria che passin mill’ anni? ch’è più corto<br>
spazio a l’etterno, ch’un muover di ciglia<br>
al cerchio che più tardi in cielo è torto.
</p>
<p>
Colui che del cammin sì poco piglia<br>
dinanzi a me, Toscana sonò tutta;<br>
e ora a pena in Siena sen pispiglia,
</p>
<p>
ond’ era sire quando fu distrutta<br>
la rabbia fiorentina, che superba<br>
fu a quel tempo sì com’ ora è putta.
</p>
<p>
La vostra nominanza è color d’erba,<br>
che viene e va, e quei la discolora<br>
per cui ella esce de la terra acerba».
</p>
<p>
E io a lui: «Tuo vero dir m’incora<br>
bona umiltà, e gran tumor m’appiani;<br>
ma chi è quei di cui tu parlavi ora?».
</p>
<p>
«Quelli è», rispuose, «Provenzan Salvani;<br>
ed è qui perché fu presuntüoso<br>
a recar Siena tutta a le sue mani.
</p>
<p>
Ito è così e va, sanza riposo,<br>
poi che morì; cotal moneta rende<br>
a sodisfar chi è di là troppo oso».
</p>
<p>
E io: «Se quello spirito ch’attende,<br>
pria che si penta, l’orlo de la vita,<br>
qua giù dimora e qua sù non ascende,
</p>
<p>
se buona orazïon lui non aita,<br>
prima che passi tempo quanto visse,<br>
come fu la venuta lui largita?».
</p>
<p>
«Quando vivea più glorïoso», disse,<br>
«liberamente nel Campo di Siena,<br>
ogne vergogna diposta, s’affisse;
</p>
<p>
e lì, per trar l’amico suo di pena,<br>
ch’e’ sostenea ne la prigion di Carlo,<br>
si condusse a tremar per ogne vena.
</p>
<p>
Più non dirò, e scuro so che parlo;<br>
ma poco tempo andrà, che ’ tuoi vicini<br>
faranno sì che tu potrai chiosarlo.
</p>
<p>
Quest’ opera li tolse quei confini».
</p>
</div>
<!--end canto-->
<div class="canto" id="CantoII.XII">
<p>
Di pari, come buoi che vanno a giogo,<br>
m’andava io con quell’ anima carca,<br>
fin che ’l sofferse il dolce pedagogo.
</p>
<p>
Ma quando disse: «Lascia lui e varca;<br>
ché qui è buono con l’ali e coi remi,<br>
quantunque può, ciascun pinger sua barca»;
</p>
<p>
dritto sì come andar vuolsi rife’mi<br>
con la persona, avvegna che i pensieri<br>
mi rimanessero e chinati e scemi.
</p>
<p>
Io m’era mosso, e seguia volontieri<br>
del mio maestro i passi, e amendue<br>
già mostravam com’ eravam leggeri;
</p>
<p>
ed el mi disse: «Volgi li occhi in giùe:<br>
buon ti sarà, per tranquillar la via,<br>
veder lo letto de le piante tue».
</p>
<p>
Come, perché di lor memoria sia,<br>
sovra i sepolti le tombe terragne<br>
portan segnato quel ch’elli eran pria,
</p>
<p>
onde lì molte volte si ripiagne<br>
per la puntura de la rimembranza,<br>
che solo a’ pïi dà de le calcagne;
</p>
<p>
sì vid’ io lì, ma di miglior sembianza<br>
secondo l’artificio, figurato<br>
quanto per via di fuor del monte avanza.
</p>
<p>
Vedea colui che fu nobil creato<br>
più ch’altra creatura, giù dal cielo<br>
folgoreggiando scender, da l’un lato.
</p>
<p>
Vedëa Brïareo fitto dal telo<br>
celestïal giacer, da l’altra parte,<br>
grave a la terra per lo mortal gelo.
</p>
<p>
Vedea Timbreo, vedea Pallade e Marte,<br>
armati ancora, intorno al padre loro,<br>
mirar le membra d’i Giganti sparte.
</p>
<p>
Vedea Nembròt a piè del gran lavoro<br>
quasi smarrito, e riguardar le genti<br>
che ’n Sennaàr con lui superbi fuoro.
</p>
<p>
O Nïobè, con che occhi dolenti<br>
vedea io te segnata in su la strada,<br>
tra sette e sette tuoi figliuoli spenti!
</p>
<p>
O Saùl, come in su la propria spada<br>
quivi parevi morto in Gelboè,<br>
che poi non sentì pioggia né rugiada!
</p>
<p>
O folle Aragne, sì vedea io te<br>
già mezza ragna, trista in su li stracci<br>
de l’opera che mal per te si fé.
</p>
<p>
O Roboàm, già non par che minacci<br>
quivi ’l tuo segno; ma pien di spavento<br>
nel porta un carro, sanza ch’altri il cacci.
</p>
<p>
Mostrava ancor lo duro pavimento<br>
come Almeon a sua madre fé caro<br>
parer lo sventurato addornamento.
</p>
<p>
Mostrava come i figli si gittaro<br>
sovra Sennacherìb dentro dal tempio,<br>
e come, morto lui, quivi il lasciaro.
</p>
<p>
Mostrava la ruina e ’l crudo scempio<br>
che fé Tamiri, quando disse a Ciro:<br>
«Sangue sitisti, e io di sangue t’empio».
</p>
<p>
Mostrava come in rotta si fuggiro<br>
li Assiri, poi che fu morto Oloferne,<br>
e anche le reliquie del martiro.
</p>
<p>
Vedeva Troia in cenere e in caverne;<br>
o Ilïón, come te basso e vile<br>
mostrava il segno che lì si discerne!
</p>
<p>
Qual di pennel fu maestro o di stile<br>
che ritraesse l’ombre e ’ tratti ch’ivi<br>
mirar farieno uno ingegno sottile?
</p>
<p>
Morti li morti e i vivi parean vivi:<br>
non vide mei di me chi vide il vero,<br>
quant’ io calcai, fin che chinato givi.
</p>
<p>
Or superbite, e via col viso altero,<br>
figliuoli d’Eva, e non chinate il volto<br>
sì che veggiate il vostro mal sentero!
</p>
<p>
Più era già per noi del monte vòlto<br>
e del cammin del sole assai più speso<br>
che non stimava l’animo non sciolto,
</p>
<p>
quando colui che sempre innanzi atteso<br>
andava, cominciò: «Drizza la testa;<br>
non è più tempo di gir sì sospeso.
</p>
<p>
Vedi colà un angel che s’appresta<br>
per venir verso noi; vedi che torna<br>
dal servigio del dì l’ancella sesta.
</p>
<p>
Di reverenza il viso e li atti addorna,<br>
sì che i diletti lo ’nvïarci in suso;<br>
pensa che questo dì mai non raggiorna!».
</p>
<p>
Io era ben del suo ammonir uso<br>
pur di non perder tempo, sì che ’n quella<br>
materia non potea parlarmi chiuso.
</p>
<p>
A noi venìa la creatura bella,<br>
biancovestito e ne la faccia quale<br>
par tremolando mattutina stella.
</p>
<p>
Le braccia aperse, e indi aperse l’ale;<br>
disse: «Venite: qui son presso i gradi,<br>
e agevolemente omai si sale.
</p>
<p>
A questo invito vegnon molto radi:<br>
o gente umana, per volar sù nata,<br>
perché a poco vento così cadi?».
</p>
<p>
Menocci ove la roccia era tagliata;<br>
quivi mi batté l’ali per la fronte;<br>
poi mi promise sicura l’andata.
</p>
<p>
Come a man destra, per salire al monte<br>
dove siede la chiesa che soggioga<br>
la ben guidata sopra Rubaconte,
</p>
<p>
si rompe del montar l’ardita foga<br>
per le scalee che si fero ad etade<br>
ch’era sicuro il quaderno e la doga;
</p>
<p>
così s’allenta la ripa che cade<br>
quivi ben ratta da l’altro girone;<br>
ma quinci e quindi l’alta pietra rade.
</p>
<p>
Noi volgendo ivi le nostre persone,<br>
‘Beati pauperes spiritu!’ voci<br>
cantaron sì, che nol diria sermone.
</p>
<p>
Ahi quanto son diverse quelle foci<br>
da l’infernali! ché quivi per canti<br>
s’entra, e là giù per lamenti feroci.
</p>
<p>
Già montavam su per li scaglion santi,<br>
ed esser mi parea troppo più lieve<br>
che per lo pian non mi parea davanti.
</p>
<p>
Ond’ io: «Maestro, dì, qual cosa greve<br>
levata s’è da me, che nulla quasi<br>
per me fatica, andando, si riceve?».
</p>
<p>
Rispuose: «Quando i P che son rimasi<br>
ancor nel volto tuo presso che stinti,<br>
saranno, com’ è l’un, del tutto rasi,
</p>
<p>
fier li tuoi piè dal buon voler sì vinti,<br>
che non pur non fatica sentiranno,<br>
ma fia diletto loro esser sù pinti».
</p>
<p>
Allor fec’ io come color che vanno<br>
con cosa in capo non da lor saputa,<br>
se non che ’ cenni altrui sospecciar fanno;
</p>
<p>
per che la mano ad accertar s’aiuta,<br>
e cerca e truova e quello officio adempie<br>
che non si può fornir per la veduta;
</p>
<p>
e con le dita de la destra scempie<br>
trovai pur sei le lettere che ’ncise<br>
quel da le chiavi a me sovra le tempie:
</p>
<p>
a che guardando, il mio duca sorrise.
</p>
</div>
<!--end canto-->
<div class="canto" id="CantoII.XIII">
<p>
Noi eravamo al sommo de la scala,<br>
dove secondamente si risega<br>
lo monte che salendo altrui dismala.
</p>
<p>
Ivi così una cornice lega<br>
dintorno il poggio, come la primaia;<br>
se non che l’arco suo più tosto piega.
</p>
<p>
Ombra non lì è né segno che si paia:<br>
parsi la ripa e parsi la via schietta<br>
col livido color de la petraia.
</p>
<p>
«Se qui per dimandar gente s’aspetta»,<br>
ragionava il poeta, «io temo forse<br>
che troppo avrà d’indugio nostra eletta».
</p>
<p>
Poi fisamente al sole li occhi porse;<br>
fece del destro lato a muover centro,<br>
e la sinistra parte di sé torse.
</p>
<p>
«O dolce lume a cui fidanza i’ entro<br>
per lo novo cammin, tu ne conduci»,<br>
dicea, «come condur si vuol quinc’ entro.
</p>
<p>
Tu scaldi il mondo, tu sovr’ esso luci;<br>
s’altra ragione in contrario non ponta,<br>
esser dien sempre li tuoi raggi duci».
</p>
<p>
Quanto di qua per un migliaio si conta,<br>
tanto di là eravam noi già iti,<br>
con poco tempo, per la voglia pronta;
</p>
<p>
e verso noi volar furon sentiti,<br>
non però visti, spiriti parlando<br>
a la mensa d’amor cortesi inviti.
</p>
<p>
La prima voce che passò volando<br>
‘Vinum non habent’ altamente disse,<br>
e dietro a noi l’andò reïterando.
</p>
<p>
E prima che del tutto non si udisse<br>
per allungarsi, un’altra ‘I’ sono Oreste’<br>
passò gridando, e anco non s’affisse.
</p>
<p>
«Oh!», diss’ io, «padre, che voci son queste?».<br>
E com’ io domandai, ecco la terza<br>
dicendo: ‘Amate da cui male aveste’.
</p>
<p>
E ’l buon maestro: «Questo cinghio sferza<br>
la colpa de la invidia, e però sono<br>
tratte d’amor le corde de la ferza.
</p>
<p>
Lo fren vuol esser del contrario suono;<br>
credo che l’udirai, per mio avviso,<br>
prima che giunghi al passo del perdono.
</p>
<p>
Ma ficca li occhi per l’aere ben fiso,<br>
e vedrai gente innanzi a noi sedersi,<br>
e ciascun è lungo la grotta assiso».
</p>
<p>
Allora più che prima li occhi apersi;<br>
guarda’mi innanzi, e vidi ombre con manti<br>
al color de la pietra non diversi.
</p>
<p>
E poi che fummo un poco più avanti,<br>
udia gridar: ‘Maria, òra per noi’:<br>
gridar ‘Michele’ e ‘Pietro’ e ‘Tutti santi’.
</p>
<p>
Non credo che per terra vada ancoi<br>
omo sì duro, che non fosse punto<br>
per compassion di quel ch’i’ vidi poi;
</p>
<p>
ché, quando fui sì presso di lor giunto,<br>
che li atti loro a me venivan certi,<br>
per li occhi fui di grave dolor munto.
</p>
<p>
Di vil ciliccio mi parean coperti,<br>
e l’un sofferia l’altro con la spalla,<br>
e tutti da la ripa eran sofferti.
</p>
<p>
Così li ciechi a cui la roba falla,<br>
stanno a’ perdoni a chieder lor bisogna,<br>
e l’uno il capo sopra l’altro avvalla,
</p>
<p>
perché ’n altrui pietà tosto si pogna,<br>
non pur per lo sonar de le parole,<br>
ma per la vista che non meno agogna.
</p>
<p>
E come a li orbi non approda il sole,<br>
così a l’ombre quivi, ond’ io parlo ora,<br>
luce del ciel di sé largir non vole;
</p>
<p>
ché a tutti un fil di ferro i cigli fóra<br>
e cusce sì, come a sparvier selvaggio<br>
si fa però che queto non dimora.
</p>
<p>
A me pareva, andando, fare oltraggio,<br>
veggendo altrui, non essendo veduto:<br>
per ch’io mi volsi al mio consiglio saggio.
</p>
<p>
Ben sapev’ ei che volea dir lo muto;<br>
e però non attese mia dimanda,<br>
ma disse: «Parla, e sie breve e arguto».
</p>
<p>
Virgilio mi venìa da quella banda<br>
de la cornice onde cader si puote,<br>
perché da nulla sponda s’inghirlanda;
</p>
<p>
da l’altra parte m’eran le divote<br>
ombre, che per l’orribile costura<br>
premevan sì, che bagnavan le gote.
</p>
<p>
Volsimi a loro e: «O gente sicura»,<br>
incominciai, «di veder l’alto lume<br>
che ’l disio vostro solo ha in sua cura,
</p>
<p>
se tosto grazia resolva le schiume<br>
di vostra coscïenza sì che chiaro<br>
per essa scenda de la mente il fiume,
</p>
<p>
ditemi, ché mi fia grazioso e caro,<br>
s’anima è qui tra voi che sia latina;<br>
e forse lei sarà buon s’i’ l’apparo».
</p>
<p>
«O frate mio, ciascuna è cittadina<br>
d’una vera città; ma tu vuo’ dire<br>
che vivesse in Italia peregrina».
</p>
<p>
Questo mi parve per risposta udire<br>
più innanzi alquanto che là dov’ io stava,<br>
ond’ io mi feci ancor più là sentire.
</p>
<p>
Tra l’altre vidi un’ombra ch’aspettava<br>
in vista; e se volesse alcun dir ‘Come?’,<br>
lo mento a guisa d’orbo in sù levava.
</p>
<p>
«Spirto», diss’ io, «che per salir ti dome,<br>
se tu se’ quelli che mi rispondesti,<br>
fammiti conto o per luogo o per nome».
</p>
<p>
«Io fui sanese», rispuose, «e con questi<br>
altri rimendo qui la vita ria,<br>
lagrimando a colui che sé ne presti.
</p>
<p>
Savia non fui, avvegna che Sapìa<br>
fossi chiamata, e fui de li altrui danni<br>
più lieta assai che di ventura mia.
</p>
<p>
E perché tu non creda ch’io t’inganni,<br>
odi s’i’ fui, com’ io ti dico, folle,<br>
già discendendo l’arco d’i miei anni.
</p>
<p>
Eran li cittadin miei presso a Colle<br>
in campo giunti co’ loro avversari,<br>
e io pregava Iddio di quel ch’e’ volle.
</p>
<p>
Rotti fuor quivi e vòlti ne li amari<br>
passi di fuga; e veggendo la caccia,<br>
letizia presi a tutte altre dispari,
</p>
<p>
tanto ch’io volsi in sù l’ardita faccia,<br>
gridando a Dio: “Omai più non ti temo!”,<br>
come fé ’l merlo per poca bonaccia.
</p>
<p>
Pace volli con Dio in su lo stremo<br>
de la mia vita; e ancor non sarebbe<br>
lo mio dover per penitenza scemo,
</p>
<p>
se ciò non fosse, ch’a memoria m’ebbe<br>
Pier Pettinaio in sue sante orazioni,<br>
a cui di me per caritate increbbe.
</p>
<p>
Ma tu chi se’, che nostre condizioni<br>
vai dimandando, e porti li occhi sciolti,<br>
sì com’ io credo, e spirando ragioni?».
</p>
<p>
«Li occhi», diss’ io, «mi fieno ancor qui tolti,<br>
ma picciol tempo, ché poca è l’offesa<br>
fatta per esser con invidia vòlti.
</p>
<p>
Troppa è più la paura ond’ è sospesa<br>
l’anima mia del tormento di sotto,<br>
che già lo ’ncarco di là giù mi pesa».
</p>
<p>
Ed ella a me: «Chi t’ha dunque condotto<br>
qua sù tra noi, se giù ritornar credi?».<br>
E io: «Costui ch’è meco e non fa motto.
</p>
<p>
E vivo sono; e però mi richiedi,<br>
spirito eletto, se tu vuo’ ch’i’ mova<br>
di là per te ancor li mortai piedi».
</p>
<p>
«Oh, questa è a udir sì cosa nuova»,<br>
rispuose, «che gran segno è che Dio t’ami;<br>
però col priego tuo talor mi giova.
</p>
<p>
E cheggioti, per quel che tu più brami,<br>
se mai calchi la terra di Toscana,<br>
che a’ miei propinqui tu ben mi rinfami.
</p>
<p>
Tu li vedrai tra quella gente vana<br>
che spera in Talamone, e perderagli<br>
più di speranza ch’a trovar la Diana;
</p>
<p>
ma più vi perderanno li ammiragli».
</p>
</div>
<!--end canto-->
<div class="canto" id="CantoII.XIV">
<p>
«Chi è costui che ’l nostro monte cerchia<br>
prima che morte li abbia dato il volo,<br>
e apre li occhi a sua voglia e coverchia?».
</p>
<p>
«Non so chi sia, ma so ch’e’ non è solo;<br>
domandal tu che più li t’avvicini,<br>
e dolcemente, sì che parli, acco’lo».
</p>
<p>
Così due spirti, l’uno a l’altro chini,<br>
ragionavan di me ivi a man dritta;<br>
poi fer li visi, per dirmi, supini;
</p>
<p>
e disse l’uno: «O anima che fitta<br>
nel corpo ancora inver’ lo ciel ten vai,<br>
per carità ne consola e ne ditta
</p>
<p>
onde vieni e chi se’; ché tu ne fai<br>
tanto maravigliar de la tua grazia,<br>
quanto vuol cosa che non fu più mai».
</p>
<p>
E io: «Per mezza Toscana si spazia<br>
un fiumicel che nasce in Falterona,<br>
e cento miglia di corso nol sazia.
</p>
<p>
Di sovr’ esso rech’ io questa persona:<br>
dirvi ch’i’ sia, saria parlare indarno,<br>
ché ’l nome mio ancor molto non suona».
</p>
<p>
«Se ben lo ’ntendimento tuo accarno<br>
con lo ’ntelletto», allora mi rispuose<br>
quei che diceva pria, «tu parli d’Arno».
</p>
<p>
E l’altro disse lui: «Perché nascose<br>
questi il vocabol di quella riviera,<br>
pur com’ om fa de l’orribili cose?».
</p>
<p>
E l’ombra che di ciò domandata era,<br>
si sdebitò così: «Non so; ma degno<br>
ben è che ’l nome di tal valle pèra;
</p>
<p>
ché dal principio suo, ov’ è sì pregno<br>
l’alpestro monte ond’ è tronco Peloro,<br>
che ’n pochi luoghi passa oltra quel segno,
</p>
<p>
infin là ’ve si rende per ristoro<br>
di quel che ’l ciel de la marina asciuga,<br>
ond’ hanno i fiumi ciò che va con loro,
</p>
<p>
vertù così per nimica si fuga<br>
da tutti come biscia, o per sventura<br>
del luogo, o per mal uso che li fruga:
</p>
<p>
ond’ hanno sì mutata lor natura<br>
li abitator de la misera valle,<br>
che par che Circe li avesse in pastura.
</p>
<p>
Tra brutti porci, più degni di galle<br>
che d’altro cibo fatto in uman uso,<br>
dirizza prima il suo povero calle.
</p>
<p>
Botoli trova poi, venendo giuso,<br>
ringhiosi più che non chiede lor possa,<br>
e da lor disdegnosa torce il muso.
</p>
<p>
Vassi caggendo; e quant’ ella più ’ngrossa,<br>
tanto più trova di can farsi lupi<br>
la maladetta e sventurata fossa.
</p>
<p>
Discesa poi per più pelaghi cupi,<br>
trova le volpi sì piene di froda,<br>
che non temono ingegno che le occùpi.
</p>
<p>
Né lascerò di dir perch’ altri m’oda;<br>
e buon sarà costui, s’ancor s’ammenta<br>
di ciò che vero spirto mi disnoda.
</p>
<p>
Io veggio tuo nepote che diventa<br>
cacciator di quei lupi in su la riva<br>
del fiero fiume, e tutti li sgomenta.
</p>
<p>
Vende la carne loro essendo viva;<br>
poscia li ancide come antica belva;<br>
molti di vita e sé di pregio priva.
</p>
<p>
Sanguinoso esce de la trista selva;<br>
lasciala tal, che di qui a mille anni<br>
ne lo stato primaio non si rinselva».
</p>
<p>
Com’ a l’annunzio di dogliosi danni<br>
si turba il viso di colui ch’ascolta,<br>
da qual che parte il periglio l’assanni,
</p>
<p>
così vid’ io l’altr’ anima, che volta<br>
stava a udir, turbarsi e farsi trista,<br>
poi ch’ebbe la parola a sé raccolta.
</p>
<p>
Lo dir de l’una e de l’altra la vista<br>
mi fer voglioso di saper lor nomi,<br>
e dimanda ne fei con prieghi mista;
</p>
<p>
per che lo spirto che di pria parlòmi<br>
ricominciò: «Tu vuo’ ch’io mi deduca<br>
nel fare a te ciò che tu far non vuo’mi.
</p>
<p>
Ma da che Dio in te vuol che traluca<br>
tanto sua grazia, non ti sarò scarso;<br>
però sappi ch’io fui Guido del Duca.
</p>
<p>
Fu il sangue mio d’invidia sì rïarso,<br>
che se veduto avesse uom farsi lieto,<br>
visto m’avresti di livore sparso.
</p>
<p>
Di mia semente cotal paglia mieto;<br>
o gente umana, perché poni ’l core<br>
là ’v’ è mestier di consorte divieto?
</p>
<p>
Questi è Rinier; questi è ’l pregio e l’onore<br>
de la casa da Calboli, ove nullo<br>
fatto s’è reda poi del suo valore.
</p>
<p>
E non pur lo suo sangue è fatto brullo,<br>
tra ’l Po e ’l monte e la marina e ’l Reno,<br>
del ben richesto al vero e al trastullo;
</p>
<p>
ché dentro a questi termini è ripieno<br>
di venenosi sterpi, sì che tardi<br>
per coltivare omai verrebber meno.
</p>
<p>
Ov’ è ’l buon Lizio e Arrigo Mainardi?<br>
Pier Traversaro e Guido di Carpigna?<br>
Oh Romagnuoli tornati in bastardi!
</p>
<p>
Quando in Bologna un Fabbro si ralligna?<br>
quando in Faenza un Bernardin di Fosco,<br>
verga gentil di picciola gramigna?
</p>
<p>
Non ti maravigliar s’io piango, Tosco,<br>
quando rimembro, con Guido da Prata,<br>
Ugolin d’Azzo che vivette nosco,
</p>
<p>
Federigo Tignoso e sua brigata,<br>
la casa Traversara e li Anastagi<br>
(e l’una gente e l’altra è diretata),
</p>
<p>
le donne e ’ cavalier, li affanni e li agi<br>
che ne ’nvogliava amore e cortesia<br>
là dove i cuor son fatti sì malvagi.
</p>
<p>
O Bretinoro, ché non fuggi via,<br>
poi che gita se n’è la tua famiglia<br>
e molta gente per non esser ria?
</p>
<p>
Ben fa Bagnacaval, che non rifiglia;<br>
e mal fa Castrocaro, e peggio Conio,<br>
che di figliar tai conti più s’impiglia.
</p>
<p>
Ben faranno i Pagan, da che ’l demonio<br>
lor sen girà; ma non però che puro<br>
già mai rimagna d’essi testimonio.
</p>
<p>
O Ugolin de’ Fantolin, sicuro<br>
è ’l nome tuo, da che più non s’aspetta<br>
chi far lo possa, tralignando, scuro.
</p>
<p>
Ma va via, Tosco, omai; ch’or mi diletta<br>
troppo di pianger più che di parlare,<br>
sì m’ha nostra ragion la mente stretta».
</p>
<p>
Noi sapavam che quell’ anime care<br>
ci sentivano andar; però, tacendo,<br>
facëan noi del cammin confidare.
</p>
<p>
Poi fummo fatti soli procedendo,<br>
folgore parve quando l’aere fende,<br>
voce che giunse di contra dicendo:
</p>
<p>
‘Anciderammi qualunque m’apprende’;<br>
e fuggì come tuon che si dilegua,<br>
se sùbito la nuvola scoscende.
</p>
<p>
Come da lei l’udir nostro ebbe triegua,<br>
ed ecco l’altra con sì gran fracasso,<br>
che somigliò tonar che tosto segua:
</p>
<p>
«Io sono Aglauro che divenni sasso»;<br>
e allor, per ristrignermi al poeta,<br>
in destro feci, e non innanzi, il passo.
</p>
<p>
Già era l’aura d’ogne parte queta;<br>
ed el mi disse: «Quel fu ’l duro camo<br>
che dovria l’uom tener dentro a sua meta.
</p>
<p>
Ma voi prendete l’esca, sì che l’amo<br>
de l’antico avversaro a sé vi tira;<br>
e però poco val freno o richiamo.
</p>
<p>
Chiamavi ’l cielo e ’ntorno vi si gira,<br>
mostrandovi le sue bellezze etterne,<br>
e l’occhio vostro pur a terra mira;
</p>
<p>
onde vi batte chi tutto discerne».
</p>
</div>
<!--end canto-->
<div class="canto" id="CantoII.XV">
<p>
Quanto tra l’ultimar de l’ora terza<br>
e ’l principio del dì par de la spera<br>
che sempre a guisa di fanciullo scherza,
</p>
<p>
tanto pareva già inver’ la sera<br>
essere al sol del suo corso rimaso;<br>
vespero là, e qui mezza notte era.
</p>
<p>
E i raggi ne ferien per mezzo ’l naso,<br>
perché per noi girato era sì ’l monte,<br>
che già dritti andavamo inver’ l’occaso,
</p>
<p>
quand’ io senti’ a me gravar la fronte<br>
a lo splendore assai più che di prima,<br>
e stupor m’eran le cose non conte;
</p>
<p>
ond’ io levai le mani inver’ la cima<br>
de le mie ciglia, e fecimi ’l solecchio,<br>
che del soverchio visibile lima.
</p>
<p>
Come quando da l’acqua o da lo specchio<br>
salta lo raggio a l’opposita parte,<br>
salendo su per lo modo parecchio
</p>
<p>
a quel che scende, e tanto si diparte<br>
dal cader de la pietra in igual tratta,<br>
sì come mostra esperïenza e arte;
</p>
<p>
così mi parve da luce rifratta<br>
quivi dinanzi a me esser percosso;<br>
per che a fuggir la mia vista fu ratta.
</p>
<p>
«Che è quel, dolce padre, a che non posso<br>
schermar lo viso tanto che mi vaglia»,<br>
diss’ io, «e pare inver’ noi esser mosso?».
</p>
<p>
«Non ti maravigliar s’ancor t’abbaglia<br>
la famiglia del cielo», a me rispuose:<br>
«messo è che viene ad invitar ch’om saglia.
</p>
<p>
Tosto sarà ch’a veder queste cose<br>
non ti fia grave, ma fieti diletto<br>
quanto natura a sentir ti dispuose».
</p>
<p>
Poi giunti fummo a l’angel benedetto,<br>
con lieta voce disse: «Intrate quinci<br>
ad un scaleo vie men che li altri eretto».
</p>
<p>
Noi montavam, già partiti di linci,<br>
e ‘Beati misericordes!’ fue<br>
cantato retro, e ‘Godi tu che vinci!’.
</p>
<p>
Lo mio maestro e io soli amendue<br>
suso andavamo; e io pensai, andando,<br>
prode acquistar ne le parole sue;
</p>
<p>
e dirizza’mi a lui sì dimandando:<br>
«Che volse dir lo spirto di Romagna,<br>
e ‘divieto’ e ‘consorte’ menzionando?».
</p>
<p>
Per ch’elli a me: «Di sua maggior magagna<br>
conosce il danno; e però non s’ammiri<br>
se ne riprende perché men si piagna.
</p>
<p>
Perché s’appuntano i vostri disiri<br>
dove per compagnia parte si scema,<br>
invidia move il mantaco a’ sospiri.
</p>
<p>
Ma se l’amor de la spera supprema<br>
torcesse in suso il disiderio vostro,<br>
non vi sarebbe al petto quella tema;
</p>
<p>
ché, per quanti si dice più lì ‘nostro’,<br>
tanto possiede più di ben ciascuno,<br>
e più di caritate arde in quel chiostro».
</p>
<p>
«Io son d’esser contento più digiuno»,<br>
diss’ io, «che se mi fosse pria taciuto,<br>
e più di dubbio ne la mente aduno.
</p>
<p>
Com’ esser puote ch’un ben, distributo<br>
in più posseditor, faccia più ricchi<br>
di sé che se da pochi è posseduto?».
</p>
<p>
Ed elli a me: «Però che tu rificchi<br>
la mente pur a le cose terrene,<br>
di vera luce tenebre dispicchi.
</p>
<p>
Quello infinito e ineffabil bene<br>
che là sù è, così corre ad amore<br>
com’ a lucido corpo raggio vene.
</p>
<p>
Tanto si dà quanto trova d’ardore;<br>
sì che, quantunque carità si stende,<br>
cresce sovr’ essa l’etterno valore.
</p>
<p>
E quanta gente più là sù s’intende,<br>
più v’è da bene amare, e più vi s’ama,<br>
e come specchio l’uno a l’altro rende.
</p>
<p>
E se la mia ragion non ti disfama,<br>
vedrai Beatrice, ed ella pienamente<br>
ti torrà questa e ciascun’ altra brama.
</p>
<p>
Procaccia pur che tosto sieno spente,<br>
come son già le due, le cinque piaghe,<br>
che si richiudon per esser dolente».
</p>
<p>
Com’ io voleva dicer ‘Tu m’appaghe’,<br>
vidimi giunto in su l’altro girone,<br>
sì che tacer mi fer le luci vaghe.
</p>
<p>
Ivi mi parve in una visïone<br>
estatica di sùbito esser tratto,<br>
e vedere in un tempio più persone;
</p>
<p>
e una donna, in su l’entrar, con atto<br>
dolce di madre dicer: «Figliuol mio,<br>
perché hai tu così verso noi fatto?
</p>
<p>
Ecco, dolenti, lo tuo padre e io<br>
ti cercavamo». E come qui si tacque,<br>
ciò che pareva prima, dispario.
</p>
<p>
Indi m’apparve un’altra con quell’ acque<br>
giù per le gote che ’l dolor distilla<br>
quando di gran dispetto in altrui nacque,
</p>
<p>
e dir: «Se tu se’ sire de la villa<br>
del cui nome ne’ dèi fu tanta lite,<br>
e onde ogne scïenza disfavilla,
</p>
<p>
vendica te di quelle braccia ardite<br>
ch’abbracciar nostra figlia, o Pisistràto».<br>
E ’l segnor mi parea, benigno e mite,
</p>
<p>
risponder lei con viso temperato:<br>
«Che farem noi a chi mal ne disira,<br>
se quei che ci ama è per noi condannato?»,
</p>
<p>
Poi vidi genti accese in foco d’ira<br>
con pietre un giovinetto ancider, forte<br>
gridando a sé pur: «Martira, martira!».
</p>
<p>
E lui vedea chinarsi, per la morte<br>
che l’aggravava già, inver’ la terra,<br>
ma de li occhi facea sempre al ciel porte,
</p>
<p>
orando a l’alto Sire, in tanta guerra,<br>
che perdonasse a’ suoi persecutori,<br>
con quello aspetto che pietà diserra.
</p>
<p>
Quando l’anima mia tornò di fori<br>
a le cose che son fuor di lei vere,<br>
io riconobbi i miei non falsi errori.
</p>
<p>
Lo duca mio, che mi potea vedere<br>
far sì com’ om che dal sonno si slega,<br>
disse: «Che hai che non ti puoi tenere,
</p>
<p>
ma se’ venuto più che mezza lega<br>
velando li occhi e con le gambe avvolte,<br>
a guisa di cui vino o sonno piega?».
</p>
<p>
«O dolce padre mio, se tu m’ascolte,<br>
io ti dirò», diss’ io, «ciò che m’apparve<br>
quando le gambe mi furon sì tolte».
</p>
<p>
Ed ei: «Se tu avessi cento larve<br>
sovra la faccia, non mi sarian chiuse<br>
le tue cogitazion, quantunque parve.
</p>
<p>
Ciò che vedesti fu perché non scuse<br>
d’aprir lo core a l’acque de la pace<br>
che da l’etterno fonte son diffuse.
</p>
<p>
Non dimandai “Che hai?” per quel che face<br>
chi guarda pur con l’occhio che non vede,<br>
quando disanimato il corpo giace;
</p>
<p>
ma dimandai per darti forza al piede:<br>
così frugar conviensi i pigri, lenti<br>
ad usar lor vigilia quando riede».
</p>
<p>
Noi andavam per lo vespero, attenti<br>
oltre quanto potean li occhi allungarsi<br>
contra i raggi serotini e lucenti.
</p>
<p>
Ed ecco a poco a poco un fummo farsi<br>
verso di noi come la notte oscuro;<br>
né da quello era loco da cansarsi.
</p>
<p>
Questo ne tolse li occhi e l’aere puro.
</p>
</div>
<!--end canto-->
<div class="canto" id="CantoII.XVI">
<p>
Buio d’inferno e di notte privata<br>
d’ogne pianeto, sotto pover cielo,<br>
quant’ esser può di nuvol tenebrata,
</p>
<p>
non fece al viso mio sì grosso velo<br>
come quel fummo ch’ivi ci coperse,<br>
né a sentir di così aspro pelo,
</p>
<p>
che l’occhio stare aperto non sofferse;<br>
onde la scorta mia saputa e fida<br>
mi s’accostò e l’omero m’offerse.
</p>
<p>
Sì come cieco va dietro a sua guida<br>
per non smarrirsi e per non dar di cozzo<br>
in cosa che ’l molesti, o forse ancida,
</p>
<p>
m’andava io per l’aere amaro e sozzo,<br>
ascoltando il mio duca che diceva<br>
pur: «Guarda che da me tu non sia mozzo».
</p>
<p>
Io sentia voci, e ciascuna pareva<br>
pregar per pace e per misericordia<br>
l’Agnel di Dio che le peccata leva.
</p>
<p>
Pur ‘Agnus Dei’ eran le loro essordia;<br>
una parola in tutte era e un modo,<br>
sì che parea tra esse ogne concordia.
</p>
<p>
«Quei sono spirti, maestro, ch’i’ odo?»,<br>
diss’ io. Ed elli a me: «Tu vero apprendi,<br>
e d’iracundia van solvendo il nodo».
</p>
<p>
«Or tu chi se’ che ’l nostro fummo fendi,<br>
e di noi parli pur come se tue<br>
partissi ancor lo tempo per calendi?».
</p>
<p>
Così per una voce detto fue;<br>
onde ’l maestro mio disse: «Rispondi,<br>
e domanda se quinci si va sùe».
</p>
<p>
E io: «O creatura che ti mondi<br>
per tornar bella a colui che ti fece,<br>
maraviglia udirai, se mi secondi».
</p>
<p>
«Io ti seguiterò quanto mi lece»,<br>
rispuose; «e se veder fummo non lascia,<br>
l’udir ci terrà giunti in quella vece».
</p>
<p>
Allora incominciai: «Con quella fascia<br>
che la morte dissolve men vo suso,<br>
e venni qui per l’infernale ambascia.
</p>
<p>
E se Dio m’ha in sua grazia rinchiuso,<br>
tanto che vuol ch’i’ veggia la sua corte<br>
per modo tutto fuor del moderno uso,
</p>
<p>
non mi celar chi fosti anzi la morte,<br>
ma dilmi, e dimmi s’i’ vo bene al varco;<br>
e tue parole fier le nostre scorte».
</p>
<p>
«Lombardo fui, e fu’ chiamato Marco;<br>
del mondo seppi, e quel valore amai<br>
al quale ha or ciascun disteso l’arco.
</p>
<p>
Per montar sù dirittamente vai».<br>
Così rispuose, e soggiunse: «I’ ti prego<br>
che per me prieghi quando sù sarai».
</p>
<p>
E io a lui: «Per fede mi ti lego<br>
di far ciò che mi chiedi; ma io scoppio<br>
dentro ad un dubbio, s’io non me ne spiego.
</p>
<p>
Prima era scempio, e ora è fatto doppio<br>
ne la sentenza tua, che mi fa certo<br>
qui, e altrove, quello ov’ io l’accoppio.
</p>
<p>
Lo mondo è ben così tutto diserto<br>
d’ogne virtute, come tu mi sone,<br>
e di malizia gravido e coverto;
</p>
<p>
ma priego che m’addite la cagione,<br>
sì ch’i’ la veggia e ch’i’ la mostri altrui;<br>
ché nel cielo uno, e un qua giù la pone».
</p>
<p>
Alto sospir, che duolo strinse in «uhi!»,<br>
mise fuor prima; e poi cominciò: «Frate,<br>
lo mondo è cieco, e tu vien ben da lui.
</p>
<p>
Voi che vivete ogne cagion recate<br>
pur suso al cielo, pur come se tutto<br>
movesse seco di necessitate.
</p>
<p>
Se così fosse, in voi fora distrutto<br>
libero arbitrio, e non fora giustizia<br>
per ben letizia, e per male aver lutto.
</p>
<p>
Lo cielo i vostri movimenti inizia;<br>
non dico tutti, ma, posto ch’i’ ’l dica,<br>
lume v’è dato a bene e a malizia,
</p>
<p>
e libero voler; che, se fatica<br>
ne le prime battaglie col ciel dura,<br>
poi vince tutto, se ben si notrica.
</p>
<p>
A maggior forza e a miglior natura<br>
liberi soggiacete; e quella cria<br>
la mente in voi, che ’l ciel non ha in sua cura.
</p>
<p>
Però, se ’l mondo presente disvia,<br>
in voi è la cagione, in voi si cheggia;<br>
e io te ne sarò or vera spia.
</p>
<p>
Esce di mano a lui che la vagheggia<br>
prima che sia, a guisa di fanciulla<br>
che piangendo e ridendo pargoleggia,
</p>
<p>
l’anima semplicetta che sa nulla,<br>
salvo che, mossa da lieto fattore,<br>
volontier torna a ciò che la trastulla.
</p>
<p>
Di picciol bene in pria sente sapore;<br>
quivi s’inganna, e dietro ad esso corre,<br>
se guida o fren non torce suo amore.
</p>
<p>
Onde convenne legge per fren porre;<br>
convenne rege aver, che discernesse<br>
de la vera cittade almen la torre.
</p>
<p>
Le leggi son, ma chi pon mano ad esse?<br>
Nullo, però che ’l pastor che procede,<br>
rugumar può, ma non ha l’unghie fesse;
</p>
<p>
per che la gente, che sua guida vede<br>
pur a quel ben fedire ond’ ella è ghiotta,<br>
di quel si pasce, e più oltre non chiede.
</p>
<p>
Ben puoi veder che la mala condotta<br>
è la cagion che ’l mondo ha fatto reo,<br>
e non natura che ’n voi sia corrotta.
</p>
<p>
Soleva Roma, che ’l buon mondo feo,<br>
due soli aver, che l’una e l’altra strada<br>
facean vedere, e del mondo e di Deo.
</p>
<p>
L’un l’altro ha spento; ed è giunta la spada<br>
col pasturale, e l’un con l’altro insieme<br>
per viva forza mal convien che vada;
</p>
<p>
però che, giunti, l’un l’altro non teme:<br>
se non mi credi, pon mente a la spiga,<br>
ch’ogn’ erba si conosce per lo seme.
</p>
<p>
In sul paese ch’Adice e Po riga,<br>
solea valore e cortesia trovarsi,<br>
prima che Federigo avesse briga;
</p>
<p>
or può sicuramente indi passarsi<br>
per qualunque lasciasse, per vergogna<br>
di ragionar coi buoni o d’appressarsi.
</p>
<p>
Ben v’èn tre vecchi ancora in cui rampogna<br>
l’antica età la nova, e par lor tardo<br>
che Dio a miglior vita li ripogna:
</p>
<p>
Currado da Palazzo e ’l buon Gherardo<br>
e Guido da Castel, che mei si noma,<br>
francescamente, il semplice Lombardo.
</p>
<p>
Dì oggimai che la Chiesa di Roma,<br>
per confondere in sé due reggimenti,<br>
cade nel fango, e sé brutta e la soma».
</p>
<p>
«O Marco mio», diss’ io, «bene argomenti;<br>
e or discerno perché dal retaggio<br>
li figli di Levì furono essenti.
</p>
<p>
Ma qual Gherardo è quel che tu per saggio<br>
di’ ch’è rimaso de la gente spenta,<br>
in rimprovèro del secol selvaggio?».
</p>
<p>
«O tuo parlar m’inganna, o el mi tenta»,<br>
rispuose a me; «ché, parlandomi tosco,<br>
par che del buon Gherardo nulla senta.
</p>
<p>
Per altro sopranome io nol conosco,<br>
s’io nol togliessi da sua figlia Gaia.<br>
Dio sia con voi, ché più non vegno vosco.
</p>
<p>
Vedi l’albor che per lo fummo raia<br>
già biancheggiare, e me convien partirmi<br>
(l’angelo è ivi) prima ch’io li paia».
</p>
<p>
Così tornò, e più non volle udirmi.
</p>
</div>
<!--end canto-->
<div class="canto" id="CantoII.XVII">
<p>
Ricorditi, lettor, se mai ne l’alpe<br>
ti colse nebbia per la qual vedessi<br>
non altrimenti che per pelle talpe,
</p>
<p>
come, quando i vapori umidi e spessi<br>
a diradar cominciansi, la spera<br>
del sol debilemente entra per essi;
</p>
<p>
e fia la tua imagine leggera<br>
in giugnere a veder com’ io rividi<br>
lo sole in pria, che già nel corcar era.
</p>
<p>
Sì, pareggiando i miei co’ passi fidi<br>
del mio maestro, usci’ fuor di tal nube<br>
ai raggi morti già ne’ bassi lidi.
</p>
<p>
O imaginativa che ne rube<br>
talvolta sì di fuor, ch’om non s’accorge<br>
perché dintorno suonin mille tube,
</p>
<p>
chi move te, se ’l senso non ti porge?<br>
Moveti lume che nel ciel s’informa,<br>
per sé o per voler che giù lo scorge.
</p>
<p>
De l’empiezza di lei che mutò forma<br>
ne l’uccel ch’a cantar più si diletta,<br>
ne l’imagine mia apparve l’orma;
</p>
<p>
e qui fu la mia mente sì ristretta<br>
dentro da sé, che di fuor non venìa<br>
cosa che fosse allor da lei ricetta.
</p>
<p>
Poi piovve dentro a l’alta fantasia<br>
un crucifisso, dispettoso e fero<br>
ne la sua vista, e cotal si moria;
</p>
<p>
intorno ad esso era il grande Assüero,<br>
Estèr sua sposa e ’l giusto Mardoceo,<br>
che fu al dire e al far così intero.
</p>
<p>
E come questa imagine rompeo<br>
sé per sé stessa, a guisa d’una bulla<br>
cui manca l’acqua sotto qual si feo,
</p>
<p>
surse in mia visïone una fanciulla<br>
piangendo forte, e dicea: «O regina,<br>
perché per ira hai voluto esser nulla?
</p>
<p>
Ancisa t’hai per non perder Lavina;<br>
or m’hai perduta! Io son essa che lutto,<br>
madre, a la tua pria ch’a l’altrui ruina».
</p>
<p>
Come si frange il sonno ove di butto<br>
nova luce percuote il viso chiuso,<br>
che fratto guizza pria che muoia tutto;
</p>
<p>
così l’imaginar mio cadde giuso<br>
tosto che lume il volto mi percosse,<br>
maggior assai che quel ch’è in nostro uso.
</p>
<p>
I’ mi volgea per veder ov’ io fosse,<br>
quando una voce disse «Qui si monta»,<br>
che da ogne altro intento mi rimosse;
</p>
<p>
e fece la mia voglia tanto pronta<br>
di riguardar chi era che parlava,<br>
che mai non posa, se non si raffronta.
</p>
<p>
Ma come al sol che nostra vista grava<br>
e per soverchio sua figura vela,<br>
così la mia virtù quivi mancava.
</p>
<p>
«Questo è divino spirito, che ne la<br>
via da ir sù ne drizza sanza prego,<br>
e col suo lume sé medesmo cela.
</p>
<p>
Sì fa con noi, come l’uom si fa sego;<br>
ché quale aspetta prego e l’uopo vede,<br>
malignamente già si mette al nego.
</p>
<p>
Or accordiamo a tanto invito il piede;<br>
procacciam di salir pria che s’abbui,<br>
ché poi non si poria, se ’l dì non riede».
</p>
<p>
Così disse il mio duca, e io con lui<br>
volgemmo i nostri passi ad una scala;<br>
e tosto ch’io al primo grado fui,
</p>
<p>
senti’mi presso quasi un muover d’ala<br>
e ventarmi nel viso e dir: ‘Beati<br>
pacifici, che son sanz’ ira mala!’.
</p>
<p>
Già eran sovra noi tanto levati<br>
li ultimi raggi che la notte segue,<br>
che le stelle apparivan da più lati.
</p>
<p>
‘O virtù mia, perché sì ti dilegue?’,<br>
fra me stesso dicea, ché mi sentiva<br>
la possa de le gambe posta in triegue.
</p>
<p>
Noi eravam dove più non saliva<br>
la scala sù, ed eravamo affissi,<br>
pur come nave ch’a la piaggia arriva.
</p>
<p>
E io attesi un poco, s’io udissi<br>
alcuna cosa nel novo girone;<br>
poi mi volsi al maestro mio, e dissi:
</p>
<p>
«Dolce mio padre, dì, quale offensione<br>
si purga qui nel giro dove semo?<br>
Se i piè si stanno, non stea tuo sermone».
</p>
<p>
Ed elli a me: «L’amor del bene, scemo<br>
del suo dover, quiritta si ristora;<br>
qui si ribatte il mal tardato remo.
</p>
<p>
Ma perché più aperto intendi ancora,<br>
volgi la mente a me, e prenderai<br>
alcun buon frutto di nostra dimora».
</p>
<p>
«Né creator né creatura mai»,<br>
cominciò el, «figliuol, fu sanza amore,<br>
o naturale o d’animo; e tu ’l sai.
</p>
<p>
Lo naturale è sempre sanza errore,<br>
ma l’altro puote errar per malo obietto<br>
o per troppo o per poco di vigore.
</p>
<p>
Mentre ch’elli è nel primo ben diretto,<br>
e ne’ secondi sé stesso misura,<br>
esser non può cagion di mal diletto;
</p>
<p>
ma quando al mal si torce, o con più cura<br>
o con men che non dee corre nel bene,<br>
contra ’l fattore adovra sua fattura.
</p>
<p>
Quinci comprender puoi ch’esser convene<br>
amor sementa in voi d’ogne virtute<br>
e d’ogne operazion che merta pene.
</p>
<p>
Or, perché mai non può da la salute<br>
amor del suo subietto volger viso,<br>
da l’odio proprio son le cose tute;
</p>
<p>
e perché intender non si può diviso,<br>
e per sé stante, alcuno esser dal primo,<br>
da quello odiare ogne effetto è deciso.
</p>
<p>
Resta, se dividendo bene stimo,<br>
che ’l mal che s’ama è del prossimo; ed esso<br>
amor nasce in tre modi in vostro limo.
</p>
<p>
È chi, per esser suo vicin soppresso,<br>
spera eccellenza, e sol per questo brama<br>
ch’el sia di sua grandezza in basso messo;
</p>
<p>
è chi podere, grazia, onore e fama<br>
teme di perder perch’ altri sormonti,<br>
onde s’attrista sì che ’l contrario ama;
</p>
<p>
ed è chi per ingiuria par ch’aonti,<br>
sì che si fa de la vendetta ghiotto,<br>
e tal convien che ’l male altrui impronti.
</p>
<p>
Questo triforme amor qua giù di sotto<br>
si piange: or vo’ che tu de l’altro intende,<br>
che corre al ben con ordine corrotto.
</p>
<p>
Ciascun confusamente un bene apprende<br>
nel qual si queti l’animo, e disira;<br>
per che di giugner lui ciascun contende.
</p>
<p>
Se lento amore a lui veder vi tira<br>
o a lui acquistar, questa cornice,<br>
dopo giusto penter, ve ne martira.
</p>
<p>
Altro ben è che non fa l’uom felice;<br>
non è felicità, non è la buona<br>
essenza, d’ogne ben frutto e radice.
</p>
<p>
L’amor ch’ad esso troppo s’abbandona,<br>
di sovr’ a noi si piange per tre cerchi;<br>
ma come tripartito si ragiona,
</p>
<p>
tacciolo, acciò che tu per te ne cerchi».
</p>
</div>
<!--end canto-->
<div class="canto" id="CantoII.XVIII">
<p>
Posto avea fine al suo ragionamento<br>
l’alto dottore, e attento guardava<br>
ne la mia vista s’io parea contento;
</p>
<p>
e io, cui nova sete ancor frugava,<br>
di fuor tacea, e dentro dicea: ‘Forse<br>
lo troppo dimandar ch’io fo li grava’.
</p>
<p>
Ma quel padre verace, che s’accorse<br>
del timido voler che non s’apriva,<br>
parlando, di parlare ardir mi porse.
</p>
<p>
Ond’ io: «Maestro, il mio veder s’avviva<br>
sì nel tuo lume, ch’io discerno chiaro<br>
quanto la tua ragion parta o descriva.
</p>
<p>
Però ti prego, dolce padre caro,<br>
che mi dimostri amore, a cui reduci<br>
ogne buono operare e ’l suo contraro».
</p>
<p>
«Drizza», disse, «ver’ me l’agute luci<br>
de lo ’ntelletto, e fieti manifesto<br>
l’error de’ ciechi che si fanno duci.
</p>
<p>
L’animo, ch’è creato ad amar presto,<br>
ad ogne cosa è mobile che piace,<br>
tosto che dal piacere in atto è desto.
</p>
<p>
Vostra apprensiva da esser verace<br>
tragge intenzione, e dentro a voi la spiega,<br>
sì che l’animo ad essa volger face;
</p>
<p>
e se, rivolto, inver’ di lei si piega,<br>
quel piegare è amor, quell’ è natura<br>
che per piacer di novo in voi si lega.
</p>
<p>
Poi, come ’l foco movesi in altura<br>
per la sua forma ch’è nata a salire<br>
là dove più in sua matera dura,
</p>
<p>
così l’animo preso entra in disire,<br>
ch’è moto spiritale, e mai non posa<br>
fin che la cosa amata il fa gioire.
</p>
<p>
Or ti puote apparer quant’ è nascosa<br>
la veritate a la gente ch’avvera<br>
ciascun amore in sé laudabil cosa;
</p>
<p>
però che forse appar la sua matera<br>
sempre esser buona, ma non ciascun segno<br>
è buono, ancor che buona sia la cera».
</p>
<p>
«Le tue parole e ’l mio seguace ingegno»,<br>
rispuos’ io lui, «m’hanno amor discoverto,<br>
ma ciò m’ha fatto di dubbiar più pregno;
</p>
<p>
ché, s’amore è di fuori a noi offerto<br>
e l’anima non va con altro piede,<br>
se dritta o torta va, non è suo merto».
</p>
<p>
Ed elli a me: «Quanto ragion qui vede,<br>
dir ti poss’ io; da indi in là t’aspetta<br>
pur a Beatrice, ch’è opra di fede.
</p>
<p>
Ogne forma sustanzïal, che setta<br>
è da matera ed è con lei unita,<br>
specifica vertute ha in sé colletta,
</p>
<p>
la qual sanza operar non è sentita,<br>
né si dimostra mai che per effetto,<br>
come per verdi fronde in pianta vita.
</p>
<p>
Però, là onde vegna lo ’ntelletto<br>
de le prime notizie, omo non sape,<br>
e de’ primi appetibili l’affetto,
</p>
<p>
che sono in voi sì come studio in ape<br>
di far lo mele; e questa prima voglia<br>
merto di lode o di biasmo non cape.
</p>
<p>
Or perché a questa ogn’ altra si raccoglia,<br>
innata v’è la virtù che consiglia,<br>
e de l’assenso de’ tener la soglia.
</p>
<p>
Quest’ è ’l principio là onde si piglia<br>
ragion di meritare in voi, secondo<br>
che buoni e rei amori accoglie e viglia.
</p>
<p>
Color che ragionando andaro al fondo,<br>
s’accorser d’esta innata libertate;<br>
però moralità lasciaro al mondo.
</p>
<p>
Onde, poniam che di necessitate<br>
surga ogne amor che dentro a voi s’accende,<br>
di ritenerlo è in voi la podestate.
</p>
<p>
La nobile virtù Beatrice intende<br>
per lo libero arbitrio, e però guarda<br>
che l’abbi a mente, s’a parlar ten prende».
</p>
<p>
La luna, quasi a mezza notte tarda,<br>
facea le stelle a noi parer più rade,<br>
fatta com’ un secchion che tuttor arda;
</p>
<p>
e correa contro ’l ciel per quelle strade<br>
che ’l sole infiamma allor che quel da Roma<br>
tra ’ Sardi e ’ Corsi il vede quando cade.
</p>
<p>
E quell’ ombra gentil per cui si noma<br>
Pietola più che villa mantoana,<br>
del mio carcar diposta avea la soma;
</p>
<p>
per ch’io, che la ragione aperta e piana<br>
sovra le mie quistioni avea ricolta,<br>
stava com’ om che sonnolento vana.
</p>
<p>
Ma questa sonnolenza mi fu tolta<br>
subitamente da gente che dopo<br>
le nostre spalle a noi era già volta.
</p>
<p>
E quale Ismeno già vide e Asopo<br>
lungo di sè di notte furia e calca,<br>
pur che i Teban di Bacco avesser uopo,
</p>
<p>
cotal per quel giron suo passo falca,<br>
per quel ch’io vidi di color, venendo,<br>
cui buon volere e giusto amor cavalca.
</p>
<p>
Tosto fur sovr’ a noi, perché correndo<br>
si movea tutta quella turba magna;<br>
e due dinanzi gridavan piangendo:
</p>
<p>
«Maria corse con fretta a la montagna;<br>
e Cesare, per soggiogare Ilerda,<br>
punse Marsilia e poi corse in Ispagna».
</p>
<p>
«Ratto, ratto, che ’l tempo non si perda<br>
per poco amor», gridavan li altri appresso,<br>
«che studio di ben far grazia rinverda».
</p>
<p>
«O gente in cui fervore aguto adesso<br>
ricompie forse negligenza e indugio<br>
da voi per tepidezza in ben far messo,
</p>
<p>
questi che vive, e certo i’ non vi bugio,<br>
vuole andar sù, pur che ’l sol ne riluca;<br>
però ne dite ond’ è presso il pertugio».
</p>
<p>
Parole furon queste del mio duca;<br>
e un di quelli spirti disse: «Vieni<br>
di retro a noi, e troverai la buca.
</p>
<p>
Noi siam di voglia a muoverci sì pieni,<br>
che restar non potem; però perdona,<br>
se villania nostra giustizia tieni.
</p>
<p>
Io fui abate in San Zeno a Verona<br>
sotto lo ’mperio del buon Barbarossa,<br>
di cui dolente ancor Milan ragiona.
</p>
<p>
E tale ha già l’un piè dentro la fossa,<br>
che tosto piangerà quel monastero,<br>
e tristo fia d’avere avuta possa;
</p>
<p>
perché suo figlio, mal del corpo intero,<br>
e de la mente peggio, e che mal nacque,<br>
ha posto in loco di suo pastor vero».
</p>
<p>
Io non so se più disse o s’ei si tacque,<br>
tant’ era già di là da noi trascorso;<br>
ma questo intesi, e ritener mi piacque.
</p>
<p>
E quei che m’era ad ogne uopo soccorso<br>
disse: «Volgiti qua: vedine due<br>
venir dando a l’accidïa di morso».
</p>
<p>
Di retro a tutti dicean: «Prima fue<br>
morta la gente a cui il mar s’aperse,<br>
che vedesse Iordan le rede sue.
</p>
<p>
E quella che l’affanno non sofferse<br>
fino a la fine col figlio d’Anchise,<br>
sé stessa a vita sanza gloria offerse».
</p>
<p>
Poi quando fuor da noi tanto divise<br>
quell’ ombre, che veder più non potiersi,<br>
novo pensiero dentro a me si mise,
</p>
<p>
del qual più altri nacquero e diversi;<br>
e tanto d’uno in altro vaneggiai,<br>
che li occhi per vaghezza ricopersi,
</p>
<p>
e ’l pensamento in sogno trasmutai.
</p>
</div>
<!--end canto-->
<div class="canto" id="CantoII.XIX">
<p>
Ne l’ora che non può ’l calor dïurno<br>
intepidar più ’l freddo de la luna,<br>
vinto da terra, e talor da Saturno
</p>
<p>
—quando i geomanti lor Maggior Fortuna<br>
veggiono in orïente, innanzi a l’alba,<br>
surger per via che poco le sta bruna—,
</p>
<p>
mi venne in sogno una femmina balba,<br>
ne li occhi guercia, e sovra i piè distorta,<br>
con le man monche, e di colore scialba.
</p>
<p>
Io la mirava; e come ’l sol conforta<br>
le fredde membra che la notte aggrava,<br>
così lo sguardo mio le facea scorta
</p>
<p>
la lingua, e poscia tutta la drizzava<br>
in poco d’ora, e lo smarrito volto,<br>
com’ amor vuol, così le colorava.
</p>
<p>
Poi ch’ell’ avea ’l parlar così disciolto,<br>
cominciava a cantar sì, che con pena<br>
da lei avrei mio intento rivolto.
</p>
<p>
«Io son», cantava, «io son dolce serena,<br>
che ’ marinari in mezzo mar dismago;<br>
tanto son di piacere a sentir piena!
</p>
<p>
Io volsi Ulisse del suo cammin vago<br>
al canto mio; e qual meco s’ausa,<br>
rado sen parte; sì tutto l’appago!».
</p>
<p>
Ancor non era sua bocca richiusa,<br>
quand’ una donna apparve santa e presta<br>
lunghesso me per far colei confusa.
</p>
<p>
«O Virgilio, Virgilio, chi è questa?»,<br>
fieramente dicea; ed el venìa<br>
con li occhi fitti pur in quella onesta.
</p>
<p>
L’altra prendea, e dinanzi l’apria<br>
fendendo i drappi, e mostravami ’l ventre;<br>
quel mi svegliò col puzzo che n’uscia.
</p>
<p>
Io mossi li occhi, e ’l buon maestro: «Almen tre<br>
voci t’ho messe!», dicea, «Surgi e vieni;<br>
troviam l’aperta per la qual tu entre».
</p>
<p>
Sù mi levai, e tutti eran già pieni<br>
de l’alto dì i giron del sacro monte,<br>
e andavam col sol novo a le reni.
</p>
<p>
Seguendo lui, portava la mia fronte<br>
come colui che l’ha di pensier carca,<br>
che fa di sé un mezzo arco di ponte;
</p>
<p>
quand’ io udi’ «Venite; qui si varca»<br>
parlare in modo soave e benigno,<br>
qual non si sente in questa mortal marca.
</p>
<p>
Con l’ali aperte, che parean di cigno,<br>
volseci in sù colui che sì parlonne<br>
tra due pareti del duro macigno.
</p>
<p>
Mosse le penne poi e ventilonne,<br>
‘Qui lugent’ affermando esser beati,<br>
ch’avran di consolar l’anime donne.
</p>
<p>
«Che hai che pur inver’ la terra guati?»,<br>
la guida mia incominciò a dirmi,<br>
poco amendue da l’angel sormontati.
</p>
<p>
E io: «Con tanta sospeccion fa irmi<br>
novella visïon ch’a sé mi piega,<br>
sì ch’io non posso dal pensar partirmi».
</p>
<p>
«Vedesti», disse, «quell’antica strega<br>
che sola sovr’ a noi omai si piagne;<br>
vedesti come l’uom da lei si slega.
</p>
<p>
Bastiti, e batti a terra le calcagne;<br>
li occhi rivolgi al logoro che gira<br>
lo rege etterno con le rote magne».
</p>
<p>
Quale ’l falcon, che prima a’ pié si mira,<br>
indi si volge al grido e si protende<br>
per lo disio del pasto che là il tira,
</p>
<p>
tal mi fec’ io; e tal, quanto si fende<br>
la roccia per dar via a chi va suso,<br>
n’andai infin dove ’l cerchiar si prende.
</p>
<p>
Com’ io nel quinto giro fui dischiuso,<br>
vidi gente per esso che piangea,<br>
giacendo a terra tutta volta in giuso.
</p>
<p>
‘Adhaesit pavimento anima mea’<br>
sentia dir lor con sì alti sospiri,<br>
che la parola a pena s’intendea.
</p>
<p>
«O eletti di Dio, li cui soffriri<br>
e giustizia e speranza fa men duri,<br>
drizzate noi verso li alti saliri».
</p>
<p>
«Se voi venite dal giacer sicuri,<br>
e volete trovar la via più tosto,<br>
le vostre destre sien sempre di fori».
</p>
<p>
Così pregò ’l poeta, e sì risposto<br>
poco dinanzi a noi ne fu; per ch’io<br>
nel parlare avvisai l’altro nascosto,
</p>
<p>
e volsi li occhi a li occhi al segnor mio:<br>
ond’ elli m’assentì con lieto cenno<br>
ciò che chiedea la vista del disio.
</p>
<p>
Poi ch’io potei di me fare a mio senno,<br>
trassimi sovra quella creatura<br>
le cui parole pria notar mi fenno,
</p>
<p>
dicendo: «Spirto in cui pianger matura<br>
quel sanza ’l quale a Dio tornar non pòssi,<br>
sosta un poco per me tua maggior cura.
</p>
<p>
Chi fosti e perché vòlti avete i dossi<br>
al sù, mi dì, e se vuo’ ch’io t’impetri<br>
cosa di là ond’ io vivendo mossi».
</p>
<p>
Ed elli a me: «Perché i nostri diretri<br>
rivolga il cielo a sé, saprai; ma prima<br>
scias quod ego fui successor Petri.
</p>
<p>
Intra Sïestri e Chiaveri s’adima<br>
una fiumana bella, e del suo nome<br>
lo titol del mio sangue fa sua cima.
</p>
<p>
Un mese e poco più prova’ io come<br>
pesa il gran manto a chi dal fango il guarda,<br>
che piuma sembran tutte l’altre some.
</p>
<p>
La mia conversïone, omè!, fu tarda;<br>
ma, come fatto fui roman pastore,<br>
così scopersi la vita bugiarda.
</p>
<p>
Vidi che lì non s’acquetava il core,<br>
né più salir potiesi in quella vita;<br>
per che di questa in me s’accese amore.
</p>
<p>
Fino a quel punto misera e partita<br>
da Dio anima fui, del tutto avara;<br>
or, come vedi, qui ne son punita.
</p>
<p>
Quel ch’avarizia fa, qui si dichiara<br>
in purgazion de l’anime converse;<br>
e nulla pena il monte ha più amara.
</p>
<p>
Sì come l’occhio nostro non s’aderse<br>
in alto, fisso a le cose terrene,<br>
così giustizia qui a terra il merse.
</p>
<p>
Come avarizia spense a ciascun bene<br>
lo nostro amore, onde operar perdési,<br>
così giustizia qui stretti ne tene,
</p>
<p>
ne’ piedi e ne le man legati e presi;<br>
e quanto fia piacer del giusto Sire,<br>
tanto staremo immobili e distesi».
</p>
<p>
Io m’era inginocchiato e volea dire;<br>
ma com’ io cominciai ed el s’accorse,<br>
solo ascoltando, del mio reverire,
</p>
<p>
«Qual cagion», disse, «in giù così ti torse?».<br>
E io a lui: «Per vostra dignitate<br>
mia coscïenza dritto mi rimorse».
</p>
<p>
«Drizza le gambe, lèvati sù, frate!»,<br>
rispuose; «non errar: conservo sono<br>
teco e con li altri ad una podestate.
</p>
<p>
Se mai quel santo evangelico suono<br>
che dice ‘Neque nubent’ intendesti,<br>
ben puoi veder perch’ io così ragiono.
</p>
<p>
Vattene omai: non vo’ che più t’arresti;<br>
ché la tua stanza mio pianger disagia,<br>
col qual maturo ciò che tu dicesti.
</p>
<p>
Nepote ho io di là c’ha nome Alagia,<br>
buona da sé, pur che la nostra casa<br>
non faccia lei per essempro malvagia;
</p>
<p>
e questa sola di là m’è rimasa».
</p>
</div>
<!--end canto-->
<div class="canto" id="CantoII.XX">
<p>
Contra miglior voler voler mal pugna;<br>
onde contra ’l piacer mio, per piacerli,<br>
trassi de l’acqua non sazia la spugna.
</p>
<p>
Mossimi; e ’l duca mio si mosse per li<br>
luoghi spediti pur lungo la roccia,<br>
come si va per muro stretto a’ merli;
</p>
<p>
ché la gente che fonde a goccia a goccia<br>
per li occhi il mal che tutto ’l mondo occupa,<br>
da l’altra parte in fuor troppo s’approccia.
</p>
<p>
Maladetta sie tu, antica lupa,<br>
che più che tutte l’altre bestie hai preda<br>
per la tua fame sanza fine cupa!
</p>
<p>
O ciel, nel cui girar par che si creda<br>
le condizion di qua giù trasmutarsi,<br>
quando verrà per cui questa disceda?
</p>
<p>
Noi andavam con passi lenti e scarsi,<br>
e io attento a l’ombre, ch’i’ sentia<br>
pietosamente piangere e lagnarsi;
</p>
<p>
e per ventura udi’ «Dolce Maria!»<br>
dinanzi a noi chiamar così nel pianto<br>
come fa donna che in parturir sia;
</p>
<p>
e seguitar: «Povera fosti tanto,<br>
quanto veder si può per quello ospizio<br>
dove sponesti il tuo portato santo».
</p>
<p>
Seguentemente intesi: «O buon Fabrizio,<br>
con povertà volesti anzi virtute<br>
che gran ricchezza posseder con vizio».
</p>
<p>
Queste parole m’eran sì piaciute,<br>
ch’io mi trassi oltre per aver contezza<br>
di quello spirto onde parean venute.
</p>
<p>
Esso parlava ancor de la larghezza<br>
che fece Niccolò a le pulcelle,<br>
per condurre ad onor lor giovinezza.
</p>
<p>
«O anima che tanto ben favelle,<br>
dimmi chi fosti», dissi, «e perché sola<br>
tu queste degne lode rinovelle.
</p>
<p>
Non fia sanza mercé la tua parola,<br>
s’io ritorno a compiér lo cammin corto<br>
di quella vita ch’al termine vola».
</p>
<p>
Ed elli: «Io ti dirò, non per conforto<br>
ch’io attenda di là, ma perché tanta<br>
grazia in te luce prima che sie morto.
</p>
<p>
Io fui radice de la mala pianta<br>
che la terra cristiana tutta aduggia,<br>
sì che buon frutto rado se ne schianta.
</p>
<p>
Ma se Doagio, Lilla, Guanto e Bruggia<br>
potesser, tosto ne saria vendetta;<br>
e io la cheggio a lui che tutto giuggia.
</p>
<p>
Chiamato fui di là Ugo Ciappetta;<br>
di me son nati i Filippi e i Luigi<br>
per cui novellamente è Francia retta.
</p>
<p>
Figliuol fu’ io d’un beccaio di Parigi:<br>
quando li regi antichi venner meno<br>
tutti, fuor ch’un renduto in panni bigi,
</p>
<p>
trova’mi stretto ne le mani il freno<br>
del governo del regno, e tanta possa<br>
di nuovo acquisto, e sì d’amici pieno,
</p>
<p>
ch’a la corona vedova promossa<br>
la testa di mio figlio fu, dal quale<br>
cominciar di costor le sacrate ossa.
</p>
<p>
Mentre che la gran dota provenzale<br>
al sangue mio non tolse la vergogna,<br>
poco valea, ma pur non facea male.
</p>
<p>
Lì cominciò con forza e con menzogna<br>
la sua rapina; e poscia, per ammenda,<br>
Pontì e Normandia prese e Guascogna.
</p>
<p>
Carlo venne in Italia e, per ammenda,<br>
vittima fé di Curradino; e poi<br>
ripinse al ciel Tommaso, per ammenda.
</p>
<p>
Tempo vegg’ io, non molto dopo ancoi,<br>
che tragge un altro Carlo fuor di Francia,<br>
per far conoscer meglio e sé e ’ suoi.
</p>
<p>
Sanz’ arme n’esce e solo con la lancia<br>
con la qual giostrò Giuda, e quella ponta<br>
sì, ch’a Fiorenza fa scoppiar la pancia.
</p>
<p>
Quindi non terra, ma peccato e onta<br>
guadagnerà, per sé tanto più grave,<br>
quanto più lieve simil danno conta.
</p>
<p>
L’altro, che già uscì preso di nave,<br>
veggio vender sua figlia e patteggiarne<br>
come fanno i corsar de l’altre schiave.
</p>
<p>
O avarizia, che puoi tu più farne,<br>
poscia c’ha’ il mio sangue a te sì tratto,<br>
che non si cura de la propria carne?
</p>
<p>
Perché men paia il mal futuro e ’l fatto,<br>
veggio in Alagna intrar lo fiordaliso,<br>
e nel vicario suo Cristo esser catto.
</p>
<p>
Veggiolo un’altra volta esser deriso;<br>
veggio rinovellar l’aceto e ’l fiele,<br>
e tra vivi ladroni esser anciso.
</p>
<p>
Veggio il novo Pilato sì crudele,<br>
che ciò nol sazia, ma sanza decreto<br>
portar nel Tempio le cupide vele.
</p>
<p>
O Segnor mio, quando sarò io lieto<br>
a veder la vendetta che, nascosa,<br>
fa dolce l’ira tua nel tuo secreto?
</p>
<p>
Ciò ch’io dicea di quell’ unica sposa<br>
de lo Spirito Santo e che ti fece<br>
verso me volger per alcuna chiosa,
</p>
<p>
tanto è risposto a tutte nostre prece<br>
quanto ’l dì dura; ma com’ el s’annotta,<br>
contrario suon prendemo in quella vece.
</p>
<p>
Noi repetiam Pigmalïon allotta,<br>
cui traditore e ladro e paricida<br>
fece la voglia sua de l’oro ghiotta;
</p>
<p>
e la miseria de l’avaro Mida,<br>
che seguì a la sua dimanda gorda,<br>
per la qual sempre convien che si rida.
</p>
<p>
Del folle Acàn ciascun poi si ricorda,<br>
come furò le spoglie, sì che l’ira<br>
di Iosüè qui par ch’ancor lo morda.
</p>
<p>
Indi accusiam col marito Saffira;<br>
lodiam i calci ch’ebbe Elïodoro;<br>
e in infamia tutto ’l monte gira
</p>
<p>
Polinestòr ch’ancise Polidoro;<br>
ultimamente ci si grida: “Crasso,<br>
dilci, che ’l sai: di che sapore è l’oro?”.
</p>
<p>
Talor parla l’uno alto e l’altro basso,<br>
secondo l’affezion ch’ad ir ci sprona<br>
ora a maggiore e ora a minor passo:
</p>
<p>
però al ben che ’l dì ci si ragiona,<br>
dianzi non era io sol; ma qui da presso<br>
non alzava la voce altra persona».
</p>
<p>
Noi eravam partiti già da esso,<br>
e brigavam di soverchiar la strada<br>
tanto quanto al poder n’era permesso,
</p>
<p>
quand’ io senti’, come cosa che cada,<br>
tremar lo monte; onde mi prese un gelo<br>
qual prender suol colui ch’a morte vada.
</p>
<p>
Certo non si scoteo sì forte Delo,<br>
pria che Latona in lei facesse ’l nido<br>
a parturir li due occhi del cielo.
</p>
<p>
Poi cominciò da tutte parti un grido<br>
tal, che ’l maestro inverso me si feo,<br>
dicendo: «Non dubbiar, mentr’ io ti guido».
</p>
<p>
‘Glorïa in excelsis’ tutti ‘Deo’<br>
dicean, per quel ch’io da’ vicin compresi,<br>
onde intender lo grido si poteo.
</p>
<p>
No’ istavamo immobili e sospesi<br>
come i pastor che prima udir quel canto,<br>
fin che ’l tremar cessò ed el compiési.
</p>
<p>
Poi ripigliammo nostro cammin santo,<br>
guardando l’ombre che giacean per terra,<br>
tornate già in su l’usato pianto.
</p>
<p>
Nulla ignoranza mai con tanta guerra<br>
mi fé desideroso di sapere,<br>
se la memoria mia in ciò non erra,
</p>
<p>
quanta pareami allor, pensando, avere;<br>
né per la fretta dimandare er’ oso,<br>
né per me lì potea cosa vedere:
</p>
<p>
così m’andava timido e pensoso.
</p>
</div>
<!--end canto-->
<div class="canto" id="CantoII.XXI">
<p>
La sete natural che mai non sazia<br>
se non con l’acqua onde la femminetta<br>
samaritana domandò la grazia,
</p>
<p>
mi travagliava, e pungeami la fretta<br>
per la ’mpacciata via dietro al mio duca,<br>
e condoleami a la giusta vendetta.
</p>
<p>
Ed ecco, sì come ne scrive Luca<br>
che Cristo apparve a’ due ch’erano in via,<br>
già surto fuor de la sepulcral buca,
</p>
<p>
ci apparve un’ombra, e dietro a noi venìa,<br>
dal piè guardando la turba che giace;<br>
né ci addemmo di lei, sì parlò pria,
</p>
<p>
dicendo: «O frati miei, Dio vi dea pace».<br>
Noi ci volgemmo sùbiti, e Virgilio<br>
rendéli ’l cenno ch’a ciò si conface.
</p>
<p>
Poi cominciò: «Nel beato concilio<br>
ti ponga in pace la verace corte<br>
che me rilega ne l’etterno essilio».
</p>
<p>
«Come!», diss’ elli, e parte andavam forte:<br>
«se voi siete ombre che Dio sù non degni,<br>
chi v’ha per la sua scala tanto scorte?».
</p>
<p>
E ’l dottor mio: «Se tu riguardi a’ segni<br>
che questi porta e che l’angel profila,<br>
ben vedrai che coi buon convien ch’e’ regni.
</p>
<p>
Ma perché lei che dì e notte fila<br>
non li avea tratta ancora la conocchia<br>
che Cloto impone a ciascuno e compila,
</p>
<p>
l’anima sua, ch’è tua e mia serocchia,<br>
venendo sù, non potea venir sola,<br>
però ch’al nostro modo non adocchia.
</p>
<p>
Ond’ io fui tratto fuor de l’ampia gola<br>
d’inferno per mostrarli, e mosterrolli<br>
oltre, quanto ’l potrà menar mia scola.
</p>
<p>
Ma dimmi, se tu sai, perché tai crolli<br>
diè dianzi ’l monte, e perché tutto ad una<br>
parve gridare infino a’ suoi piè molli».
</p>
<p>
Sì mi diè, dimandando, per la cruna<br>
del mio disio, che pur con la speranza<br>
si fece la mia sete men digiuna.
</p>
<p>
Quei cominciò: «Cosa non è che sanza<br>
ordine senta la religïone<br>
de la montagna, o che sia fuor d’usanza.
</p>
<p>
Libero è qui da ogne alterazione:<br>
di quel che ’l ciel da sé in sé riceve<br>
esser ci puote, e non d’altro, cagione.
</p>
<p>
Per che non pioggia, non grando, non neve,<br>
non rugiada, non brina più sù cade<br>
che la scaletta di tre gradi breve;
</p>
<p>
nuvole spesse non paion né rade,<br>
né coruscar, né figlia di Taumante,<br>
che di là cangia sovente contrade;
</p>
<p>
secco vapor non surge più avante<br>
ch’al sommo d’i tre gradi ch’io parlai,<br>
dov’ ha ’l vicario di Pietro le piante.
</p>
<p>
Trema forse più giù poco o assai;<br>
ma per vento che ’n terra si nasconda,<br>
non so come, qua sù non tremò mai.
</p>
<p>
Tremaci quando alcuna anima monda<br>
sentesi, sì che surga o che si mova<br>
per salir sù; e tal grido seconda.
</p>
<p>
De la mondizia sol voler fa prova,<br>
che, tutto libero a mutar convento,<br>
l’alma sorprende, e di voler le giova.
</p>
<p>
Prima vuol ben, ma non lascia il talento<br>
che divina giustizia, contra voglia,<br>
come fu al peccar, pone al tormento.
</p>
<p>
E io, che son giaciuto a questa doglia<br>
cinquecent’ anni e più, pur mo sentii<br>
libera volontà di miglior soglia:
</p>
<p>
però sentisti il tremoto e li pii<br>
spiriti per lo monte render lode<br>
a quel Segnor, che tosto sù li ’nvii».
</p>
<p>
Così ne disse; e però ch’el si gode<br>
tanto del ber quant’ è grande la sete,<br>
non saprei dir quant’ el mi fece prode.
</p>
<p>
E ’l savio duca: «Omai veggio la rete<br>
che qui vi ’mpiglia e come si scalappia,<br>
perché ci trema e di che congaudete.
</p>
<p>
Ora chi fosti, piacciati ch’io sappia,<br>
e perché tanti secoli giaciuto<br>
qui se’, ne le parole tue mi cappia».
</p>
<p>
«Nel tempo che ’l buon Tito, con l’aiuto<br>
del sommo rege, vendicò le fóra<br>
ond’ uscì ’l sangue per Giuda venduto,
</p>
<p>
col nome che più dura e più onora<br>
era io di là», rispuose quello spirto,<br>
«famoso assai, ma non con fede ancora.
</p>
<p>
Tanto fu dolce mio vocale spirto,<br>
che, tolosano, a sé mi trasse Roma,<br>
dove mertai le tempie ornar di mirto.
</p>
<p>
Stazio la gente ancor di là mi noma:<br>
cantai di Tebe, e poi del grande Achille;<br>
ma caddi in via con la seconda soma.
</p>
<p>
Al mio ardor fuor seme le faville,<br>
che mi scaldar, de la divina fiamma<br>
onde sono allumati più di mille;
</p>
<p>
de l’Eneïda dico, la qual mamma<br>
fummi, e fummi nutrice, poetando:<br>
sanz’ essa non fermai peso di dramma.
</p>
<p>
E per esser vivuto di là quando<br>
visse Virgilio, assentirei un sole<br>
più che non deggio al mio uscir di bando».
</p>
<p>
Volser Virgilio a me queste parole<br>
con viso che, tacendo, disse ‘Taci’;<br>
ma non può tutto la virtù che vuole;
</p>
<p>
ché riso e pianto son tanto seguaci<br>
a la passion di che ciascun si spicca,<br>
che men seguon voler ne’ più veraci.
</p>
<p>
Io pur sorrisi come l’uom ch’ammicca;<br>
per che l’ombra si tacque, e riguardommi<br>
ne li occhi ove ’l sembiante più si ficca;
</p>
<p>
e «Se tanto labore in bene assommi»,<br>
disse, «perché la tua faccia testeso<br>
un lampeggiar di riso dimostrommi?».
</p>
<p>
Or son io d’una parte e d’altra preso:<br>
l’una mi fa tacer, l’altra scongiura<br>
ch’io dica; ond’ io sospiro, e sono inteso
</p>
<p>
dal mio maestro, e «Non aver paura»,<br>
mi dice, «di parlar; ma parla e digli<br>
quel ch’e’ dimanda con cotanta cura».
</p>
<p>
Ond’ io: «Forse che tu ti maravigli,<br>
antico spirto, del rider ch’io fei;<br>
ma più d’ammirazion vo’ che ti pigli.
</p>
<p>
Questi che guida in alto li occhi miei,<br>
è quel Virgilio dal qual tu togliesti<br>
forte a cantar de li uomini e d’i dèi.
</p>
<p>
Se cagion altra al mio rider credesti,<br>
lasciala per non vera, ed esser credi<br>
quelle parole che di lui dicesti».
</p>
<p>
Già s’inchinava ad abbracciar li piedi<br>
al mio dottor, ma el li disse: «Frate,<br>
non far, ché tu se’ ombra e ombra vedi».
</p>
<p>
Ed ei surgendo: «Or puoi la quantitate<br>
comprender de l’amor ch’a te mi scalda,<br>
quand’ io dismento nostra vanitate,
</p>
<p>
trattando l’ombre come cosa salda».
</p>
</div>
<!--end canto-->
<div class="canto" id="CantoII.XXII">
<p>
Già era l’angel dietro a noi rimaso,<br>
l’angel che n’avea vòlti al sesto giro,<br>
avendomi dal viso un colpo raso;
</p>
<p>
e quei c’hanno a giustizia lor disiro<br>
detto n’avea beati, e le sue voci<br>
con ‘sitiunt’, sanz’ altro, ciò forniro.
</p>
<p>
E io più lieve che per l’altre foci<br>
m’andava, sì che sanz’ alcun labore<br>
seguiva in sù li spiriti veloci;
</p>
<p>
quando Virgilio incominciò: «Amore,<br>
acceso di virtù, sempre altro accese,<br>
pur che la fiamma sua paresse fore;
</p>
<p>
onde da l’ora che tra noi discese<br>
nel limbo de lo ’nferno Giovenale,<br>
che la tua affezion mi fé palese,
</p>
<p>
mia benvoglienza inverso te fu quale<br>
più strinse mai di non vista persona,<br>
sì ch’or mi parran corte queste scale.
</p>
<p>
Ma dimmi, e come amico mi perdona<br>
se troppa sicurtà m’allarga il freno,<br>
e come amico omai meco ragiona:
</p>
<p>
come poté trovar dentro al tuo seno<br>
loco avarizia, tra cotanto senno<br>
di quanto per tua cura fosti pieno?».
</p>
<p>
Queste parole Stazio mover fenno<br>
un poco a riso pria; poscia rispuose:<br>
«Ogne tuo dir d’amor m’è caro cenno.
</p>
<p>
Veramente più volte appaion cose<br>
che danno a dubitar falsa matera<br>
per le vere ragion che son nascose.
</p>
<p>
La tua dimanda tuo creder m’avvera<br>
esser ch’i’ fossi avaro in l’altra vita,<br>
forse per quella cerchia dov’ io era.
</p>
<p>
Or sappi ch’avarizia fu partita<br>
troppo da me, e questa dismisura<br>
migliaia di lunari hanno punita.
</p>
<p>
E se non fosse ch’io drizzai mia cura,<br>
quand’ io intesi là dove tu chiame,<br>
crucciato quasi a l’umana natura:
</p>
<p>
‘Per che non reggi tu, o sacra fame<br>
de l’oro, l’appetito de’ mortali?’,<br>
voltando sentirei le giostre grame.
</p>
<p>
Allor m’accorsi che troppo aprir l’ali<br>
potean le mani a spendere, e pente’mi<br>
così di quel come de li altri mali.
</p>
<p>
Quanti risurgeran coi crini scemi<br>
per ignoranza, che di questa pecca<br>
toglie ’l penter vivendo e ne li stremi!
</p>
<p>
E sappie che la colpa che rimbecca<br>
per dritta opposizione alcun peccato,<br>
con esso insieme qui suo verde secca;
</p>
<p>
però, s’io son tra quella gente stato<br>
che piange l’avarizia, per purgarmi,<br>
per lo contrario suo m’è incontrato».
</p>
<p>
«Or quando tu cantasti le crude armi<br>
de la doppia trestizia di Giocasta»,<br>
disse ’l cantor de’ buccolici carmi,
</p>
<p>
«per quello che Clïò teco lì tasta,<br>
non par che ti facesse ancor fedele<br>
la fede, sanza qual ben far non basta.
</p>
<p>
Se così è, qual sole o quai candele<br>
ti stenebraron sì, che tu drizzasti<br>
poscia di retro al pescator le vele?».
</p>
<p>
Ed elli a lui: «Tu prima m’invïasti<br>
verso Parnaso a ber ne le sue grotte,<br>
e prima appresso Dio m’alluminasti.
</p>
<p>
Facesti come quei che va di notte,<br>
che porta il lume dietro e sé non giova,<br>
ma dopo sé fa le persone dotte,
</p>
<p>
quando dicesti: ‘Secol si rinova;<br>
torna giustizia e primo tempo umano,<br>
e progenïe scende da ciel nova’.
</p>
<p>
Per te poeta fui, per te cristiano:<br>
ma perché veggi mei ciò ch’io disegno,<br>
a colorare stenderò la mano.
</p>
<p>
Già era ’l mondo tutto quanto pregno<br>
de la vera credenza, seminata<br>
per li messaggi de l’etterno regno;
</p>
<p>
e la parola tua sopra toccata<br>
si consonava a’ nuovi predicanti;<br>
ond’ io a visitarli presi usata.
</p>
<p>
Vennermi poi parendo tanto santi,<br>
che, quando Domizian li perseguette,<br>
sanza mio lagrimar non fur lor pianti;
</p>
<p>
e mentre che di là per me si stette,<br>
io li sovvenni, e i lor dritti costumi<br>
fer dispregiare a me tutte altre sette.
</p>
<p>
E pria ch’io conducessi i Greci a’ fiumi<br>
di Tebe poetando, ebb’ io battesmo;<br>
ma per paura chiuso cristian fu’mi,
</p>
<p>
lungamente mostrando paganesmo;<br>
e questa tepidezza il quarto cerchio<br>
cerchiar mi fé più che ’l quarto centesmo.
</p>
<p>
Tu dunque, che levato hai il coperchio<br>
che m’ascondeva quanto bene io dico,<br>
mentre che del salire avem soverchio,
</p>
<p>
dimmi dov’ è Terrenzio nostro antico,<br>
Cecilio e Plauto e Varro, se lo sai:<br>
dimmi se son dannati, e in qual vico».
</p>
<p>
«Costoro e Persio e io e altri assai»,<br>
rispuose il duca mio, «siam con quel Greco<br>
che le Muse lattar più ch’altri mai,
</p>
<p>
nel primo cinghio del carcere cieco;<br>
spesse fïate ragioniam del monte<br>
che sempre ha le nutrice nostre seco.
</p>
<p>
Euripide v’è nosco e Antifonte,<br>
Simonide, Agatone e altri piùe<br>
Greci che già di lauro ornar la fronte.
</p>
<p>
Quivi si veggion de le genti tue<br>
Antigone, Deïfile e Argia,<br>
e Ismene sì trista come fue.
</p>
<p>
Védeisi quella che mostrò Langia;<br>
èvvi la figlia di Tiresia, e Teti,<br>
e con le suore sue Deïdamia».
</p>
<p>
Tacevansi ambedue già li poeti,<br>
di novo attenti a riguardar dintorno,<br>
liberi da saliri e da pareti;
</p>
<p>
e già le quattro ancelle eran del giorno<br>
rimase a dietro, e la quinta era al temo,<br>
drizzando pur in sù l’ardente corno,
</p>
<p>
quando il mio duca: «Io credo ch’a lo stremo<br>
le destre spalle volger ne convegna,<br>
girando il monte come far solemo».
</p>
<p>
Così l’usanza fu lì nostra insegna,<br>
e prendemmo la via con men sospetto<br>
per l’assentir di quell’ anima degna.
</p>
<p>
Elli givan dinanzi, e io soletto<br>
di retro, e ascoltava i lor sermoni,<br>
ch’a poetar mi davano intelletto.
</p>
<p>
Ma tosto ruppe le dolci ragioni<br>
un alber che trovammo in mezza strada,<br>
con pomi a odorar soavi e buoni;
</p>
<p>
e come abete in alto si digrada<br>
di ramo in ramo, così quello in giuso,<br>
cred’ io, perché persona sù non vada.
</p>
<p>
Dal lato onde ’l cammin nostro era chiuso,<br>
cadea de l’alta roccia un liquor chiaro<br>
e si spandeva per le foglie suso.
</p>
<p>
Li due poeti a l’alber s’appressaro;<br>
e una voce per entro le fronde<br>
gridò: «Di questo cibo avrete caro».
</p>
<p>
Poi disse: «Più pensava Maria onde<br>
fosser le nozze orrevoli e intere,<br>
ch’a la sua bocca, ch’or per voi risponde.
</p>
<p>
E le Romane antiche, per lor bere,<br>
contente furon d’acqua; e Danïello<br>
dispregiò cibo e acquistò savere.
</p>
<p>
Lo secol primo, quant’ oro fu bello,<br>
fé savorose con fame le ghiande,<br>
e nettare con sete ogne ruscello.
</p>
<p>
Mele e locuste furon le vivande<br>
che nodriro il Batista nel diserto;<br>
per ch’elli è glorïoso e tanto grande
</p>
<p>
quanto per lo Vangelio v’è aperto».
</p>
</div>
<!--end canto-->
<div class="canto" id="CantoII.XXIII">
<p>
Mentre che li occhi per la fronda verde<br>
ficcava ïo sì come far suole<br>
chi dietro a li uccellin sua vita perde,
</p>
<p>
lo più che padre mi dicea: «Figliuole,<br>
vienne oramai, ché ’l tempo che n’è imposto<br>
più utilmente compartir si vuole».
</p>
<p>
Io volsi ’l viso, e ’l passo non men tosto,<br>
appresso i savi, che parlavan sìe,<br>
che l’andar mi facean di nullo costo.
</p>
<p>
Ed ecco piangere e cantar s’udìe<br>
‘Labïa mëa, Domine’ per modo<br>
tal, che diletto e doglia parturìe.
</p>
<p>
«O dolce padre, che è quel ch’i’ odo?»,<br>
comincia’ io; ed elli: «Ombre che vanno<br>
forse di lor dover solvendo il nodo».
</p>
<p>
Sì come i peregrin pensosi fanno,<br>
giugnendo per cammin gente non nota,<br>
che si volgono ad essa e non restanno,
</p>
<p>
così di retro a noi, più tosto mota,<br>
venendo e trapassando ci ammirava<br>
d’anime turba tacita e devota.
</p>
<p>
Ne li occhi era ciascuna oscura e cava,<br>
palida ne la faccia, e tanto scema<br>
che da l’ossa la pelle s’informava.
</p>
<p>
Non credo che così a buccia strema<br>
Erisittone fosse fatto secco,<br>
per digiunar, quando più n’ebbe tema.
</p>
<p>
Io dicea fra me stesso pensando: ‘Ecco<br>
la gente che perdé Ierusalemme,<br>
quando Maria nel figlio diè di becco!’
</p>
<p>
Parean l’occhiaie anella sanza gemme:<br>
chi nel viso de li uomini legge ‘omo’<br>
ben avria quivi conosciuta l’emme.
</p>
<p>
Chi crederebbe che l’odor d’un pomo<br>
sì governasse, generando brama,<br>
e quel d’un’acqua, non sappiendo como?
</p>
<p>
Già era in ammirar che sì li affama,<br>
per la cagione ancor non manifesta<br>
di lor magrezza e di lor trista squama,
</p>
<p>
ed ecco del profondo de la testa<br>
volse a me li occhi un’ombra e guardò fiso;<br>
poi gridò forte: «Qual grazia m’è questa?».
</p>
<p>
Mai non l’avrei riconosciuto al viso;<br>
ma ne la voce sua mi fu palese<br>
ciò che l’aspetto in sé avea conquiso.
</p>
<p>
Questa favilla tutta mi raccese<br>
mia conoscenza a la cangiata labbia,<br>
e ravvisai la faccia di Forese.
</p>
<p>
«Deh, non contendere a l’asciutta scabbia<br>
che mi scolora», pregava, «la pelle,<br>
né a difetto di carne ch’io abbia;
</p>
<p>
ma dimmi il ver di te, dì chi son quelle<br>
due anime che là ti fanno scorta;<br>
non rimaner che tu non mi favelle!».
</p>
<p>
«La faccia tua, ch’io lagrimai già morta,<br>
mi dà di pianger mo non minor doglia»,<br>
rispuos’ io lui, «veggendola sì torta.
</p>
<p>
Però mi dì, per Dio, che sì vi sfoglia;<br>
non mi far dir mentr’ io mi maraviglio,<br>
ché mal può dir chi è pien d’altra voglia».
</p>
<p>
Ed elli a me: «De l’etterno consiglio<br>
cade vertù ne l’acqua e ne la pianta<br>
rimasa dietro ond’ io sì m’assottiglio.
</p>
<p>
Tutta esta gente che piangendo canta<br>
per seguitar la gola oltra misura,<br>
in fame e ’n sete qui si rifà santa.
</p>
<p>
Di bere e di mangiar n’accende cura<br>
l’odor ch’esce del pomo e de lo sprazzo<br>
che si distende su per sua verdura.
</p>
<p>
E non pur una volta, questo spazzo<br>
girando, si rinfresca nostra pena:<br>
io dico pena, e dovria dir sollazzo,
</p>
<p>
ché quella voglia a li alberi ci mena<br>
che menò Cristo lieto a dire ‘Elì’,<br>
quando ne liberò con la sua vena».
</p>
<p>
E io a lui: «Forese, da quel dì<br>
nel qual mutasti mondo a miglior vita,<br>
cinqu’ anni non son vòlti infino a qui.
</p>
<p>
Se prima fu la possa in te finita<br>
di peccar più, che sovvenisse l’ora<br>
del buon dolor ch’a Dio ne rimarita,
</p>
<p>
come se’ tu qua sù venuto ancora?<br>
Io ti credea trovar là giù di sotto,<br>
dove tempo per tempo si ristora».
</p>
<p>
Ond’ elli a me: «Sì tosto m’ha condotto<br>
a ber lo dolce assenzo d’i martìri<br>
la Nella mia con suo pianger dirotto.
</p>
<p>
Con suoi prieghi devoti e con sospiri<br>
tratto m’ha de la costa ove s’aspetta,<br>
e liberato m’ha de li altri giri.
</p>
<p>
Tanto è a Dio più cara e più diletta<br>
la vedovella mia, che molto amai,<br>
quanto in bene operare è più soletta;
</p>
<p>
ché la Barbagia di Sardigna assai<br>
ne le femmine sue più è pudica<br>
che la Barbagia dov’ io la lasciai.
</p>
<p>
O dolce frate, che vuo’ tu ch’io dica?<br>
Tempo futuro m’è già nel cospetto,<br>
cui non sarà quest’ ora molto antica,
</p>
<p>
nel qual sarà in pergamo interdetto<br>
a le sfacciate donne fiorentine<br>
l’andar mostrando con le poppe il petto.
</p>
<p>
Quai barbare fuor mai, quai saracine,<br>
cui bisognasse, per farle ir coperte,<br>
o spiritali o altre discipline?
</p>
<p>
Ma se le svergognate fosser certe<br>
di quel che ’l ciel veloce loro ammanna,<br>
già per urlare avrian le bocche aperte;
</p>
<p>
ché, se l’antiveder qui non m’inganna,<br>
prima fien triste che le guance impeli<br>
colui che mo si consola con nanna.
</p>
<p>
Deh, frate, or fa che più non mi ti celi!<br>
vedi che non pur io, ma questa gente<br>
tutta rimira là dove ’l sol veli».
</p>
<p>
Per ch’io a lui: «Se tu riduci a mente<br>
qual fosti meco, e qual io teco fui,<br>
ancor fia grave il memorar presente.
</p>
<p>
Di quella vita mi volse costui<br>
che mi va innanzi, l’altr’ ier, quando tonda<br>
vi si mostrò la suora di colui»,
</p>
<p>
e ’l sol mostrai; «costui per la profonda<br>
notte menato m’ha d’i veri morti<br>
con questa vera carne che ’l seconda.
</p>
<p>
Indi m’han tratto sù li suoi conforti,<br>
salendo e rigirando la montagna<br>
che drizza voi che ’l mondo fece torti.
</p>
<p>
Tanto dice di farmi sua compagna<br>
che io sarò là dove fia Beatrice;<br>
quivi convien che sanza lui rimagna.
</p>
<p>
Virgilio è questi che così mi dice»,<br>
e addita’lo; «e quest’ altro è quell’ ombra<br>
per cuï scosse dianzi ogne pendice
</p>
<p>
lo vostro regno, che da sé lo sgombra».
</p>
</div>
<!--end canto-->
<div class="canto" id="CantoII.XXIV">
<p>
Né ’l dir l’andar, né l’andar lui più lento<br>
facea, ma ragionando andavam forte,<br>
sì come nave pinta da buon vento;
</p>
<p>
e l’ombre, che parean cose rimorte,<br>
per le fosse de li occhi ammirazione<br>
traean di me, di mio vivere accorte.
</p>
<p>
E io, continüando al mio sermone,<br>
dissi: «Ella sen va sù forse più tarda<br>
che non farebbe, per altrui cagione.
</p>
<p>
Ma dimmi, se tu sai, dov’ è Piccarda;<br>
dimmi s’io veggio da notar persona<br>
tra questa gente che sì mi riguarda».
</p>
<p>
«La mia sorella, che tra bella e buona<br>
non so qual fosse più, trïunfa lieta<br>
ne l’alto Olimpo già di sua corona».
</p>
<p>
Sì disse prima; e poi: «Qui non si vieta<br>
di nominar ciascun, da ch’è sì munta<br>
nostra sembianza via per la dïeta.
</p>
<p>
Questi», e mostrò col dito, «è Bonagiunta,<br>
Bonagiunta da Lucca; e quella faccia<br>
di là da lui più che l’altre trapunta
</p>
<p>
ebbe la Santa Chiesa in le sue braccia:<br>
dal Torso fu, e purga per digiuno<br>
l’anguille di Bolsena e la vernaccia».
</p>
<p>
Molti altri mi nomò ad uno ad uno;<br>
e del nomar parean tutti contenti,<br>
sì ch’io però non vidi un atto bruno.
</p>
<p>
Vidi per fame a vòto usar li denti<br>
Ubaldin da la Pila e Bonifazio<br>
che pasturò col rocco molte genti.
</p>
<p>
Vidi messer Marchese, ch’ebbe spazio<br>
già di bere a Forlì con men secchezza,<br>
e sì fu tal, che non si sentì sazio.
</p>
<p>
Ma come fa chi guarda e poi s’apprezza<br>
più d’un che d’altro, fei a quel da Lucca,<br>
che più parea di me aver contezza.
</p>
<p>
El mormorava; e non so che «Gentucca»<br>
sentiv’ io là, ov’ el sentia la piaga<br>
de la giustizia che sì li pilucca.
</p>
<p>
«O anima», diss’ io, «che par sì vaga<br>
di parlar meco, fa sì ch’io t’intenda,<br>
e te e me col tuo parlare appaga».
</p>
<p>
«Femmina è nata, e non porta ancor benda»,<br>
cominciò el, «che ti farà piacere<br>
la mia città, come ch’om la riprenda.
</p>
<p>
Tu te n’andrai con questo antivedere:<br>
se nel mio mormorar prendesti errore,<br>
dichiareranti ancor le cose vere.
</p>
<p>
Ma dì s’i’ veggio qui colui che fore<br>
trasse le nove rime, cominciando<br>
‘Donne ch’avete intelletto d’amore’».
</p>
<p>
E io a lui: «I’ mi son un che, quando<br>
Amor mi spira, noto, e a quel modo<br>
ch’e’ ditta dentro vo significando».
</p>
<p>
«O frate, issa vegg’ io», diss’ elli, «il nodo<br>
che ’l Notaro e Guittone e me ritenne<br>
di qua dal dolce stil novo ch’i’ odo!
</p>
<p>
Io veggio ben come le vostre penne<br>
di retro al dittator sen vanno strette,<br>
che de le nostre certo non avvenne;
</p>
<p>
e qual più a gradire oltre si mette,<br>
non vede più da l’uno a l’altro stilo»;<br>
e, quasi contentato, si tacette.
</p>
<p>
Come li augei che vernan lungo ’l Nilo,<br>
alcuna volta in aere fanno schiera,<br>
poi volan più a fretta e vanno in filo,
</p>
<p>
così tutta la gente che lì era,<br>
volgendo ’l viso, raffrettò suo passo,<br>
e per magrezza e per voler leggera.
</p>
<p>
E come l’uom che di trottare è lasso,<br>
lascia andar li compagni, e sì passeggia<br>
fin che si sfoghi l’affollar del casso,
</p>
<p>
sì lasciò trapassar la santa greggia<br>
Forese, e dietro meco sen veniva,<br>
dicendo: «Quando fia ch’io ti riveggia?».
</p>
<p>
«Non so», rispuos’ io lui, «quant’ io mi viva;<br>
ma già non fïa il tornar mio tantosto,<br>
ch’io non sia col voler prima a la riva;
</p>
<p>
però che ’l loco u’ fui a viver posto,<br>
di giorno in giorno più di ben si spolpa,<br>
e a trista ruina par disposto».
</p>
<p>
«Or va», diss’ el; «che quei che più n’ha colpa,<br>
vegg’ ïo a coda d’una bestia tratto<br>
inver’ la valle ove mai non si scolpa.
</p>
<p>
La bestia ad ogne passo va più ratto,<br>
crescendo sempre, fin ch’ella il percuote,<br>
e lascia il corpo vilmente disfatto.
</p>
<p>
Non hanno molto a volger quelle ruote»,<br>
e drizzò li occhi al ciel, «che ti fia chiaro<br>
ciò che ’l mio dir più dichiarar non puote.
</p>
<p>
Tu ti rimani omai; ché ’l tempo è caro<br>
in questo regno, sì ch’io perdo troppo<br>
venendo teco sì a paro a paro».
</p>
<p>
Qual esce alcuna volta di gualoppo<br>
lo cavalier di schiera che cavalchi,<br>
e va per farsi onor del primo intoppo,
</p>
<p>
tal si partì da noi con maggior valchi;<br>
e io rimasi in via con esso i due<br>
che fuor del mondo sì gran marescalchi.
</p>
<p>
E quando innanzi a noi intrato fue,<br>
che li occhi miei si fero a lui seguaci,<br>
come la mente a le parole sue,
</p>
<p>
parvermi i rami gravidi e vivaci<br>
d’un altro pomo, e non molto lontani<br>
per esser pur allora vòlto in laci.
</p>
<p>
Vidi gente sott’ esso alzar le mani<br>
e gridar non so che verso le fronde,<br>
quasi bramosi fantolini e vani
</p>
<p>
che pregano, e ’l pregato non risponde,<br>
ma, per fare esser ben la voglia acuta,<br>
tien alto lor disio e nol nasconde.
</p>
<p>
Poi si partì sì come ricreduta;<br>
e noi venimmo al grande arbore adesso,<br>
che tanti prieghi e lagrime rifiuta.
</p>
<p>
«Trapassate oltre sanza farvi presso:<br>
legno è più sù che fu morso da Eva,<br>
e questa pianta si levò da esso».
</p>
<p>
Sì tra le frasche non so chi diceva;<br>
per che Virgilio e Stazio e io, ristretti,<br>
oltre andavam dal lato che si leva.
</p>
<p>
«Ricordivi», dicea, «d’i maladetti<br>
nei nuvoli formati, che, satolli,<br>
Tesëo combatter co’ doppi petti;
</p>
<p>
e de li Ebrei ch’al ber si mostrar molli,<br>
per che no i volle Gedeon compagni,<br>
quando inver’ Madïan discese i colli».
</p>
<p>
Sì accostati a l’un d’i due vivagni<br>
passammo, udendo colpe de la gola<br>
seguite già da miseri guadagni.
</p>
<p>
Poi, rallargati per la strada sola,<br>
ben mille passi e più ci portar oltre,<br>
contemplando ciascun sanza parola.
</p>
<p>
«Che andate pensando sì voi sol tre?».<br>
sùbita voce disse; ond’ io mi scossi<br>
come fan bestie spaventate e poltre.
</p>
<p>
Drizzai la testa per veder chi fossi;<br>
e già mai non si videro in fornace<br>
vetri o metalli sì lucenti e rossi,
</p>
<p>
com’ io vidi un che dicea: «S’a voi piace<br>
montare in sù, qui si convien dar volta;<br>
quinci si va chi vuole andar per pace».
</p>
<p>
L’aspetto suo m’avea la vista tolta;<br>
per ch’io mi volsi dietro a’ miei dottori,<br>
com’ om che va secondo ch’elli ascolta.
</p>
<p>
E quale, annunziatrice de li albori,<br>
l’aura di maggio movesi e olezza,<br>
tutta impregnata da l’erba e da’ fiori;
</p>
<p>
tal mi senti’ un vento dar per mezza<br>
la fronte, e ben senti’ mover la piuma,<br>
che fé sentir d’ambrosïa l’orezza.
</p>
<p>
E senti’ dir: «Beati cui alluma<br>
tanto di grazia, che l’amor del gusto<br>
nel petto lor troppo disir non fuma,
</p>
<p>
esurïendo sempre quanto è giusto!».
</p>
</div>
<!--end canto-->
<div class="canto" id="CantoII.XXV">
<p>
Ora era onde ’l salir non volea storpio;<br>
ché ’l sole avëa il cerchio di merigge<br>
lasciato al Tauro e la notte a lo Scorpio:
</p>
<p>
per che, come fa l’uom che non s’affigge<br>
ma vassi a la via sua, che che li appaia,<br>
se di bisogno stimolo il trafigge,
</p>
<p>
così intrammo noi per la callaia,<br>
uno innanzi altro prendendo la scala<br>
che per artezza i salitor dispaia.
</p>
<p>
E quale il cicognin che leva l’ala<br>
per voglia di volare, e non s’attenta<br>
d’abbandonar lo nido, e giù la cala;
</p>
<p>
tal era io con voglia accesa e spenta<br>
di dimandar, venendo infino a l’atto<br>
che fa colui ch’a dicer s’argomenta.
</p>
<p>
Non lasciò, per l’andar che fosse ratto,<br>
lo dolce padre mio, ma disse: «Scocca<br>
l’arco del dir, che ’nfino al ferro hai tratto».
</p>
<p>
Allor sicuramente apri’ la bocca<br>
e cominciai: «Come si può far magro<br>
là dove l’uopo di nodrir non tocca?».
</p>
<p>
«Se t’ammentassi come Meleagro<br>
si consumò al consumar d’un stizzo,<br>
non fora», disse, «a te questo sì agro;
</p>
<p>
e se pensassi come, al vostro guizzo,<br>
guizza dentro a lo specchio vostra image,<br>
ciò che par duro ti parrebbe vizzo.
</p>
<p>
Ma perché dentro a tuo voler t’adage,<br>
ecco qui Stazio; e io lui chiamo e prego<br>
che sia or sanator de le tue piage».
</p>
<p>
«Se la veduta etterna li dislego»,<br>
rispuose Stazio, «là dove tu sie,<br>
discolpi me non potert’ io far nego».
</p>
<p>
Poi cominciò: «Se le parole mie,<br>
figlio, la mente tua guarda e riceve,<br>
lume ti fiero al come che tu die.
</p>
<p>
Sangue perfetto, che poi non si beve<br>
da l’assetate vene, e si rimane<br>
quasi alimento che di mensa leve,
</p>
<p>
prende nel core a tutte membra umane<br>
virtute informativa, come quello<br>
ch’a farsi quelle per le vene vane.
</p>
<p>
Ancor digesto, scende ov’ è più bello<br>
tacer che dire; e quindi poscia geme<br>
sovr’ altrui sangue in natural vasello.
</p>
<p>
Ivi s’accoglie l’uno e l’altro insieme,<br>
l’un disposto a patire, e l’altro a fare<br>
per lo perfetto loco onde si preme;
</p>
<p>
e, giunto lui, comincia ad operare<br>
coagulando prima, e poi avviva<br>
ciò che per sua matera fé constare.
</p>
<p>
Anima fatta la virtute attiva<br>
qual d’una pianta, in tanto differente,<br>
che questa è in via e quella è già a riva,
</p>
<p>
tanto ovra poi, che già si move e sente,<br>
come spungo marino; e indi imprende<br>
ad organar le posse ond’ è semente.
</p>
<p>
Or si spiega, figliuolo, or si distende<br>
la virtù ch’è dal cor del generante,<br>
dove natura a tutte membra intende.
</p>
<p>
Ma come d’animal divegna fante,<br>
non vedi tu ancor: quest’ è tal punto,<br>
che più savio di te fé già errante,
</p>
<p>
sì che per sua dottrina fé disgiunto<br>
da l’anima il possibile intelletto,<br>
perché da lui non vide organo assunto.
</p>
<p>
Apri a la verità che viene il petto;<br>
e sappi che, sì tosto come al feto<br>
l’articular del cerebro è perfetto,
</p>
<p>
lo motor primo a lui si volge lieto<br>
sovra tant’ arte di natura, e spira<br>
spirito novo, di vertù repleto,
</p>
<p>
che ciò che trova attivo quivi, tira<br>
in sua sustanzia, e fassi un’alma sola,<br>
che vive e sente e sé in sé rigira.
</p>
<p>
E perché meno ammiri la parola,<br>
guarda il calor del sole che si fa vino,<br>
giunto a l’omor che de la vite cola.
</p>
<p>
Quando Làchesis non ha più del lino,<br>
solvesi da la carne, e in virtute<br>
ne porta seco e l’umano e ’l divino:
</p>
<p>
l’altre potenze tutte quante mute;<br>
memoria, intelligenza e volontade<br>
in atto molto più che prima agute.
</p>
<p>
Sanza restarsi, per sé stessa cade<br>
mirabilmente a l’una de le rive;<br>
quivi conosce prima le sue strade.
</p>
<p>
Tosto che loco lì la circunscrive,<br>
la virtù formativa raggia intorno<br>
così e quanto ne le membra vive.
</p>
<p>
E come l’aere, quand’ è ben pïorno,<br>
per l’altrui raggio che ’n sé si reflette,<br>
di diversi color diventa addorno;
</p>
<p>
così l’aere vicin quivi si mette<br>
e in quella forma ch’è in lui suggella<br>
virtüalmente l’alma che ristette;
</p>
<p>
e simigliante poi a la fiammella<br>
che segue il foco là ’vunque si muta,<br>
segue lo spirto sua forma novella.
</p>
<p>
Però che quindi ha poscia sua paruta,<br>
è chiamata ombra; e quindi organa poi<br>
ciascun sentire infino a la veduta.
</p>
<p>
Quindi parliamo e quindi ridiam noi;<br>
quindi facciam le lagrime e ’ sospiri<br>
che per lo monte aver sentiti puoi.
</p>
<p>
Secondo che ci affliggono i disiri<br>
e li altri affetti, l’ombra si figura;<br>
e quest’ è la cagion di che tu miri».
</p>
<p>
E già venuto a l’ultima tortura<br>
s’era per noi, e vòlto a la man destra,<br>
ed eravamo attenti ad altra cura.
</p>
<p>
Quivi la ripa fiamma in fuor balestra,<br>
e la cornice spira fiato in suso<br>
che la reflette e via da lei sequestra;
</p>
<p>
ond’ ir ne convenia dal lato schiuso<br>
ad uno ad uno; e io temëa ’l foco<br>
quinci, e quindi temeva cader giuso.
</p>
<p>
Lo duca mio dicea: «Per questo loco<br>
si vuol tenere a li occhi stretto il freno,<br>
però ch’errar potrebbesi per poco».
</p>
<p>
‘Summae Deus clementïae’ nel seno<br>
al grande ardore allora udi’ cantando,<br>
che di volger mi fé caler non meno;
</p>
<p>
e vidi spirti per la fiamma andando;<br>
per ch’io guardava a loro e a’ miei passi<br>
compartendo la vista a quando a quando.
</p>
<p>
Appresso il fine ch’a quell’ inno fassi,<br>
gridavano alto: ‘Virum non cognosco’;<br>
indi ricominciavan l’inno bassi.
</p>
<p>
Finitolo, anco gridavano: «Al bosco<br>
si tenne Diana, ed Elice caccionne<br>
che di Venere avea sentito il tòsco».
</p>
<p>
Indi al cantar tornavano; indi donne<br>
gridavano e mariti che fuor casti<br>
come virtute e matrimonio imponne.
</p>
<p>
E questo modo credo che lor basti<br>
per tutto il tempo che ’l foco li abbruscia:<br>
con tal cura conviene e con tai pasti
</p>
<p>
che la piaga da sezzo si ricuscia.
</p>
</div>
<!--end canto-->
<div class="canto" id="CantoII.XXVI">
<p>
Mentre che sì per l’orlo, uno innanzi altro,<br>
ce n’andavamo, e spesso il buon maestro<br>
diceami: «Guarda: giovi ch’io ti scaltro»;
</p>
<p>
feriami il sole in su l’omero destro,<br>
che già, raggiando, tutto l’occidente<br>
mutava in bianco aspetto di cilestro;
</p>
<p>
e io facea con l’ombra più rovente<br>
parer la fiamma; e pur a tanto indizio<br>
vidi molt’ ombre, andando, poner mente.
</p>
<p>
Questa fu la cagion che diede inizio<br>
loro a parlar di me; e cominciarsi<br>
a dir: «Colui non par corpo fittizio»;
</p>
<p>
poi verso me, quanto potëan farsi,<br>
certi si fero, sempre con riguardo<br>
di non uscir dove non fosser arsi.
</p>
<p>
«O tu che vai, non per esser più tardo,<br>
ma forse reverente, a li altri dopo,<br>
rispondi a me che ’n sete e ’n foco ardo.
</p>
<p>
Né solo a me la tua risposta è uopo;<br>
ché tutti questi n’hanno maggior sete<br>
che d’acqua fredda Indo o Etïopo.
</p>
<p>
Dinne com’ è che fai di te parete<br>
al sol, pur come tu non fossi ancora<br>
di morte intrato dentro da la rete».
</p>
<p>
Sì mi parlava un d’essi; e io mi fora<br>
già manifesto, s’io non fossi atteso<br>
ad altra novità ch’apparve allora;
</p>
<p>
ché per lo mezzo del cammino acceso<br>
venne gente col viso incontro a questa,<br>
la qual mi fece a rimirar sospeso.
</p>
<p>
Lì veggio d’ogne parte farsi presta<br>
ciascun’ ombra e basciarsi una con una<br>
sanza restar, contente a brieve festa;
</p>
<p>
così per entro loro schiera bruna<br>
s’ammusa l’una con l’altra formica,<br>
forse a spïar lor via e lor fortuna.
</p>
<p>
Tosto che parton l’accoglienza amica,<br>
prima che ’l primo passo lì trascorra,<br>
sopragridar ciascuna s’affatica:
</p>
<p>
la nova gente: «Soddoma e Gomorra»;<br>
e l’altra: «Ne la vacca entra Pasife,<br>
perché ’l torello a sua lussuria corra».
</p>
<p>
Poi, come grue ch’a le montagne Rife<br>
volasser parte, e parte inver’ l’arene,<br>
queste del gel, quelle del sole schife,
</p>
<p>
l’una gente sen va, l’altra sen vene;<br>
e tornan, lagrimando, a’ primi canti<br>
e al gridar che più lor si convene;
</p>
<p>
e raccostansi a me, come davanti,<br>
essi medesmi che m’avean pregato,<br>
attenti ad ascoltar ne’ lor sembianti.
</p>
<p>
Io, che due volte avea visto lor grato,<br>
incominciai: «O anime sicure<br>
d’aver, quando che sia, di pace stato,
</p>
<p>
non son rimase acerbe né mature<br>
le membra mie di là, ma son qui meco<br>
col sangue suo e con le sue giunture.
</p>
<p>
Quinci sù vo per non esser più cieco;<br>
donna è di sopra che m’acquista grazia,<br>
per che ’l mortal per vostro mondo reco.
</p>
<p>
Ma se la vostra maggior voglia sazia<br>
tosto divegna, sì che ’l ciel v’alberghi<br>
ch’è pien d’amore e più ampio si spazia,
</p>
<p>
ditemi, acciò ch’ancor carte ne verghi,<br>
chi siete voi, e chi è quella turba<br>
che se ne va di retro a’ vostri terghi».
</p>
<p>
Non altrimenti stupido si turba<br>
lo montanaro, e rimirando ammuta,<br>
quando rozzo e salvatico s’inurba,
</p>
<p>
che ciascun’ ombra fece in sua paruta;<br>
ma poi che furon di stupore scarche,<br>
lo qual ne li alti cuor tosto s’attuta,
</p>
<p>
«Beato te, che de le nostre marche»,<br>
ricominciò colei che pria m’inchiese,<br>
«per morir meglio, esperïenza imbarche!
</p>
<p>
La gente che non vien con noi, offese<br>
di ciò per che già Cesar, trïunfando,<br>
“Regina” contra sé chiamar s’intese:
</p>
<p>
però si parton “Soddoma” gridando,<br>
rimproverando a sé com’ hai udito,<br>
e aiutan l’arsura vergognando.
</p>
<p>
Nostro peccato fu ermafrodito;<br>
ma perché non servammo umana legge,<br>
seguendo come bestie l’appetito,
</p>
<p>
in obbrobrio di noi, per noi si legge,<br>
quando partinci, il nome di colei<br>
che s’imbestiò ne le ’mbestiate schegge.
</p>
<p>
Or sai nostri atti e di che fummo rei:<br>
se forse a nome vuo’ saper chi semo,<br>
tempo non è di dire, e non saprei.
</p>
<p>
Farotti ben di me volere scemo:<br>
son Guido Guinizzelli, e già mi purgo<br>
per ben dolermi prima ch’a lo stremo».
</p>
<p>
Quali ne la tristizia di Ligurgo<br>
si fer due figli a riveder la madre,<br>
tal mi fec’ io, ma non a tanto insurgo,
</p>
<p>
quand’ io odo nomar sé stesso il padre<br>
mio e de li altri miei miglior che mai<br>
rime d’amore usar dolci e leggiadre;
</p>
<p>
e sanza udire e dir pensoso andai<br>
lunga fïata rimirando lui,<br>
né, per lo foco, in là più m’appressai.
</p>
<p>
Poi che di riguardar pasciuto fui,<br>
tutto m’offersi pronto al suo servigio<br>
con l’affermar che fa credere altrui.
</p>
<p>
Ed elli a me: «Tu lasci tal vestigio,<br>
per quel ch’i’ odo, in me, e tanto chiaro,<br>
che Letè nol può tòrre né far bigio.
</p>
<p>
Ma se le tue parole or ver giuraro,<br>
dimmi che è cagion per che dimostri<br>
nel dire e nel guardar d’avermi caro».
</p>
<p>
E io a lui: «Li dolci detti vostri,<br>
che, quanto durerà l’uso moderno,<br>
faranno cari ancora i loro incostri».
</p>
<p>
«O frate», disse, «questi ch’io ti cerno<br>
col dito», e additò un spirto innanzi,<br>
«fu miglior fabbro del parlar materno.
</p>
<p>
Versi d’amore e prose di romanzi<br>
soverchiò tutti; e lascia dir li stolti<br>
che quel di Lemosì credon ch’avanzi.
</p>
<p>
A voce più ch’al ver drizzan li volti,<br>
e così ferman sua oppinïone<br>
prima ch’arte o ragion per lor s’ascolti.
</p>
<p>
Così fer molti antichi di Guittone,<br>
di grido in grido pur lui dando pregio,<br>
fin che l’ha vinto il ver con più persone.
</p>
<p>
Or se tu hai sì ampio privilegio,<br>
che licito ti sia l’andare al chiostro<br>
nel quale è Cristo abate del collegio,
</p>
<p>
falli per me un dir d’un paternostro,<br>
quanto bisogna a noi di questo mondo,<br>
dove poter peccar non è più nostro».
</p>
<p>
Poi, forse per dar luogo altrui secondo<br>
che presso avea, disparve per lo foco,<br>
come per l’acqua il pesce andando al fondo.
</p>
<p>
Io mi fei al mostrato innanzi un poco,<br>
e dissi ch’al suo nome il mio disire<br>
apparecchiava grazïoso loco.
</p>
<p>
El cominciò liberamente a dire:<br>
«Tan m’abellis vostre cortes deman,<br>
qu’ieu no me puesc ni voill a vos cobrire.
</p>
<p>
Ieu sui Arnaut, que plor e vau cantan;<br>
consiros vei la passada folor,<br>
e vei jausen lo joi qu’esper, denan.
</p>
<p>
Ara vos prec, per aquella valor<br>
que vos guida al som de l’escalina,<br>
sovenha vos a temps de ma dolor!».
</p>
<p>
Poi s’ascose nel foco che li affina.
</p>
</div>
<!--end canto-->
<div class="canto" id="CantoII.XXVII">
<p>
Sì come quando i primi raggi vibra<br>
là dove il suo fattor lo sangue sparse,<br>
cadendo Ibero sotto l’alta Libra,
</p>
<p>
e l’onde in Gange da nona rïarse,<br>
sì stava il sole; onde ’l giorno sen giva,<br>
come l’angel di Dio lieto ci apparse.
</p>
<p>
Fuor de la fiamma stava in su la riva,<br>
e cantava ‘Beati mundo corde!’<br>
in voce assai più che la nostra viva.
</p>
<p>
Poscia «Più non si va, se pria non morde,<br>
anime sante, il foco: intrate in esso,<br>
e al cantar di là non siate sorde»,
</p>
<p>
ci disse come noi li fummo presso;<br>
per ch’io divenni tal, quando lo ’ntesi,<br>
qual è colui che ne la fossa è messo.
</p>
<p>
In su le man commesse mi protesi,<br>
guardando il foco e imaginando forte<br>
umani corpi già veduti accesi.
</p>
<p>
Volsersi verso me le buone scorte;<br>
e Virgilio mi disse: «Figliuol mio,<br>
qui può esser tormento, ma non morte.
</p>
<p>
Ricorditi, ricorditi! E se io<br>
sovresso Gerïon ti guidai salvo,<br>
che farò ora presso più a Dio?
</p>
<p>
Credi per certo che se dentro a l’alvo<br>
di questa fiamma stessi ben mille anni,<br>
non ti potrebbe far d’un capel calvo.
</p>
<p>
E se tu forse credi ch’io t’inganni,<br>
fatti ver’ lei, e fatti far credenza<br>
con le tue mani al lembo d’i tuoi panni.
</p>
<p>
Pon giù omai, pon giù ogne temenza;<br>
volgiti in qua e vieni: entra sicuro!».<br>
E io pur fermo e contra coscïenza.
</p>
<p>
Quando mi vide star pur fermo e duro,<br>
turbato un poco disse: «Or vedi, figlio:<br>
tra Bëatrice e te è questo muro».
</p>
<p>
Come al nome di Tisbe aperse il ciglio<br>
Piramo in su la morte, e riguardolla,<br>
allor che ’l gelso diventò vermiglio;
</p>
<p>
così, la mia durezza fatta solla,<br>
mi volsi al savio duca, udendo il nome<br>
che ne la mente sempre mi rampolla.
</p>
<p>
Ond’ ei crollò la fronte e disse: «Come!<br>
volenci star di qua?»; indi sorrise<br>
come al fanciul si fa ch’è vinto al pome.
</p>
<p>
Poi dentro al foco innanzi mi si mise,<br>
pregando Stazio che venisse retro,<br>
che pria per lunga strada ci divise.
</p>
<p>
Sì com’ fui dentro, in un bogliente vetro<br>
gittato mi sarei per rinfrescarmi,<br>
tant’ era ivi lo ’ncendio sanza metro.
</p>
<p>
Lo dolce padre mio, per confortarmi,<br>
pur di Beatrice ragionando andava,<br>
dicendo: «Li occhi suoi già veder parmi».
</p>
<p>
Guidavaci una voce che cantava<br>
di là; e noi, attenti pur a lei,<br>
venimmo fuor là ove si montava.
</p>
<p>
‘Venite, benedicti Patris mei’,<br>
sonò dentro a un lume che lì era,<br>
tal che mi vinse e guardar nol potei.
</p>
<p>
«Lo sol sen va», soggiunse, «e vien la sera;<br>
non v’arrestate, ma studiate il passo,<br>
mentre che l’occidente non si annera».
</p>
<p>
Dritta salia la via per entro ’l sasso<br>
verso tal parte ch’io toglieva i raggi<br>
dinanzi a me del sol ch’era già basso.
</p>
<p>
E di pochi scaglion levammo i saggi,<br>
che ’l sol corcar, per l’ombra che si spense,<br>
sentimmo dietro e io e li miei saggi.
</p>
<p>
E pria che ’n tutte le sue parti immense<br>
fosse orizzonte fatto d’uno aspetto,<br>
e notte avesse tutte sue dispense,
</p>
<p>
ciascun di noi d’un grado fece letto;<br>
ché la natura del monte ci affranse<br>
la possa del salir più e ’l diletto.
</p>
<p>
Quali si stanno ruminando manse<br>
le capre, state rapide e proterve<br>
sovra le cime avante che sien pranse,
</p>
<p>
tacite a l’ombra, mentre che ’l sol ferve,<br>
guardate dal pastor, che ’n su la verga<br>
poggiato s’è e lor di posa serve;
</p>
<p>
e quale il mandrïan che fori alberga,<br>
lungo il pecuglio suo queto pernotta,<br>
guardando perché fiera non lo sperga;
</p>
<p>
tali eravamo tutti e tre allotta,<br>
io come capra, ed ei come pastori,<br>
fasciati quinci e quindi d’alta grotta.
</p>
<p>
Poco parer potea lì del di fori;<br>
ma, per quel poco, vedea io le stelle<br>
di lor solere e più chiare e maggiori.
</p>
<p>
Sì ruminando e sì mirando in quelle,<br>
mi prese il sonno; il sonno che sovente,<br>
anzi che ’l fatto sia, sa le novelle.
</p>
<p>
Ne l’ora, credo, che de l’orïente<br>
prima raggiò nel monte Citerea,<br>
che di foco d’amor par sempre ardente,
</p>
<p>
giovane e bella in sogno mi parea<br>
donna vedere andar per una landa<br>
cogliendo fiori; e cantando dicea:
</p>
<p>
«Sappia qualunque il mio nome dimanda<br>
ch’i’ mi son Lia, e vo movendo intorno<br>
le belle mani a farmi una ghirlanda.
</p>
<p>
Per piacermi a lo specchio, qui m’addorno;<br>
ma mia suora Rachel mai non si smaga<br>
dal suo miraglio, e siede tutto giorno.
</p>
<p>
Ell’ è d’i suoi belli occhi veder vaga<br>
com’ io de l’addornarmi con le mani;<br>
lei lo vedere, e me l’ovrare appaga».
</p>
<p>
E già per li splendori antelucani,<br>
che tanto a’ pellegrin surgon più grati,<br>
quanto, tornando, albergan men lontani,
</p>
<p>
le tenebre fuggian da tutti lati,<br>
e ’l sonno mio con esse; ond’ io leva’mi,<br>
veggendo i gran maestri già levati.
</p>
<p>
«Quel dolce pome che per tanti rami<br>
cercando va la cura de’ mortali,<br>
oggi porrà in pace le tue fami».
</p>
<p>
Virgilio inverso me queste cotali<br>
parole usò; e mai non furo strenne<br>
che fosser di piacere a queste iguali.
</p>
<p>
Tanto voler sopra voler mi venne<br>
de l’esser sù, ch’ad ogne passo poi<br>
al volo mi sentia crescer le penne.
</p>
<p>
Come la scala tutta sotto noi<br>
fu corsa e fummo in su ’l grado superno,<br>
in me ficcò Virgilio li occhi suoi,
</p>
<p>
e disse: «Il temporal foco e l’etterno<br>
veduto hai, figlio; e se’ venuto in parte<br>
dov’ io per me più oltre non discerno.
</p>
<p>
Tratto t’ho qui con ingegno e con arte;<br>
lo tuo piacere omai prendi per duce;<br>
fuor se’ de l’erte vie, fuor se’ de l’arte.
</p>
<p>
Vedi lo sol che ’n fronte ti riluce;<br>
vedi l’erbette, i fiori e li arbuscelli<br>
che qui la terra sol da sé produce.
</p>
<p>
Mentre che vegnan lieti li occhi belli<br>
che, lagrimando, a te venir mi fenno,<br>
seder ti puoi e puoi andar tra elli.
</p>
<p>
Non aspettar mio dir più né mio cenno;<br>
libero, dritto e sano è tuo arbitrio,<br>
e fallo fora non fare a suo senno:
</p>
<p>
per ch’io te sovra te corono e mitrio».
</p>
</div>
<!--end canto-->
<div class="canto" id="CantoII.XXVIII">
<p>
Vago già di cercar dentro e dintorno<br>
la divina foresta spessa e viva,<br>
ch’a li occhi temperava il novo giorno,
</p>
<p>
sanza più aspettar, lasciai la riva,<br>
prendendo la campagna lento lento<br>
su per lo suol che d’ogne parte auliva.
</p>
<p>
Un’aura dolce, sanza mutamento<br>
avere in sé, mi feria per la fronte<br>
non di più colpo che soave vento;
</p>
<p>
per cui le fronde, tremolando, pronte<br>
tutte quante piegavano a la parte<br>
u’ la prim’ ombra gitta il santo monte;
</p>
<p>
non però dal loro esser dritto sparte<br>
tanto, che li augelletti per le cime<br>
lasciasser d’operare ogne lor arte;
</p>
<p>
ma con piena letizia l’ore prime,<br>
cantando, ricevieno intra le foglie,<br>
che tenevan bordone a le sue rime,
</p>
<p>
tal qual di ramo in ramo si raccoglie<br>
per la pineta in su ’l lito di Chiassi,<br>
quand’ Ëolo scilocco fuor discioglie.
</p>
<p>
Già m’avean trasportato i lenti passi<br>
dentro a la selva antica tanto, ch’io<br>
non potea rivedere ond’ io mi ’ntrassi;
</p>
<p>
ed ecco più andar mi tolse un rio,<br>
che ’nver’ sinistra con sue picciole onde<br>
piegava l’erba che ’n sua ripa uscìo.
</p>
<p>
Tutte l’acque che son di qua più monde,<br>
parrieno avere in sé mistura alcuna<br>
verso di quella, che nulla nasconde,
</p>
<p>
avvegna che si mova bruna bruna<br>
sotto l’ombra perpetüa, che mai<br>
raggiar non lascia sole ivi né luna.
</p>
<p>
Coi piè ristetti e con li occhi passai<br>
di là dal fiumicello, per mirare<br>
la gran varïazion d’i freschi mai;
</p>
<p>
e là m’apparve, sì com’ elli appare<br>
subitamente cosa che disvia<br>
per maraviglia tutto altro pensare,
</p>
<p>
una donna soletta che si gia<br>
e cantando e scegliendo fior da fiore<br>
ond’ era pinta tutta la sua via.
</p>
<p>
«Deh, bella donna, che a’ raggi d’amore<br>
ti scaldi, s’i’ vo’ credere a’ sembianti<br>
che soglion esser testimon del core,
</p>
<p>
vegnati in voglia di trarreti avanti»,<br>
diss’ io a lei, «verso questa rivera,<br>
tanto ch’io possa intender che tu canti.
</p>
<p>
Tu mi fai rimembrar dove e qual era<br>
Proserpina nel tempo che perdette<br>
la madre lei, ed ella primavera».
</p>
<p>
Come si volge, con le piante strette<br>
a terra e intra sé, donna che balli,<br>
e piede innanzi piede a pena mette,
</p>
<p>
volsesi in su i vermigli e in su i gialli<br>
fioretti verso me, non altrimenti<br>
che vergine che li occhi onesti avvalli;
</p>
<p>
e fece i prieghi miei esser contenti,<br>
sì appressando sé, che ’l dolce suono<br>
veniva a me co’ suoi intendimenti.
</p>
<p>
Tosto che fu là dove l’erbe sono<br>
bagnate già da l’onde del bel fiume,<br>
di levar li occhi suoi mi fece dono.
</p>
<p>
Non credo che splendesse tanto lume<br>
sotto le ciglia a Venere, trafitta<br>
dal figlio fuor di tutto suo costume.
</p>
<p>
Ella ridea da l’altra riva dritta,<br>
trattando più color con le sue mani,<br>
che l’alta terra sanza seme gitta.
</p>
<p>
Tre passi ci facea il fiume lontani;<br>
ma Elesponto, là ’ve passò Serse,<br>
ancora freno a tutti orgogli umani,
</p>
<p>
più odio da Leandro non sofferse<br>
per mareggiare intra Sesto e Abido,<br>
che quel da me perch’ allor non s’aperse.
</p>
<p>
«Voi siete nuovi, e forse perch’ io rido»,<br>
cominciò ella, «in questo luogo eletto<br>
a l’umana natura per suo nido,
</p>
<p>
maravigliando tienvi alcun sospetto;<br>
ma luce rende il salmo Delectasti,<br>
che puote disnebbiar vostro intelletto.
</p>
<p>
E tu che se’ dinanzi e mi pregasti,<br>
dì s’altro vuoli udir; ch’i’ venni presta<br>
ad ogne tua question tanto che basti».
</p>
<p>
«L’acqua», diss’ io, «e ’l suon de la foresta<br>
impugnan dentro a me novella fede<br>
di cosa ch’io udi’ contraria a questa».
</p>
<p>
Ond’ ella: «Io dicerò come procede<br>
per sua cagion ciò ch’ammirar ti face,<br>
e purgherò la nebbia che ti fiede.
</p>
<p>
Lo sommo Ben, che solo esso a sé piace,<br>
fé l’uom buono e a bene, e questo loco<br>
diede per arr’ a lui d’etterna pace.
</p>
<p>
Per sua difalta qui dimorò poco;<br>
per sua difalta in pianto e in affanno<br>
cambiò onesto riso e dolce gioco.
</p>
<p>
Perché ’l turbar che sotto da sé fanno<br>
l’essalazion de l’acqua e de la terra,<br>
che quanto posson dietro al calor vanno,
</p>
<p>
a l’uomo non facesse alcuna guerra,<br>
questo monte salìo verso ’l ciel tanto,<br>
e libero n’è d’indi ove si serra.
</p>
<p>
Or perché in circuito tutto quanto<br>
l’aere si volge con la prima volta,<br>
se non li è rotto il cerchio d’alcun canto,
</p>
<p>
in questa altezza ch’è tutta disciolta<br>
ne l’aere vivo, tal moto percuote,<br>
e fa sonar la selva perch’ è folta;
</p>
<p>
e la percossa pianta tanto puote,<br>
che de la sua virtute l’aura impregna<br>
e quella poi, girando, intorno scuote;
</p>
<p>
e l’altra terra, secondo ch’è degna<br>
per sé e per suo ciel, concepe e figlia<br>
di diverse virtù diverse legna.
</p>
<p>
Non parrebbe di là poi maraviglia,<br>
udito questo, quando alcuna pianta<br>
sanza seme palese vi s’appiglia.
</p>
<p>
E saper dei che la campagna santa<br>
dove tu se’, d’ogne semenza è piena,<br>
e frutto ha in sé che di là non si schianta.
</p>
<p>
L’acqua che vedi non surge di vena<br>
che ristori vapor che gel converta,<br>
come fiume ch’acquista e perde lena;
</p>
<p>
ma esce di fontana salda e certa,<br>
che tanto dal voler di Dio riprende,<br>
quant’ ella versa da due parti aperta.
</p>
<p>
Da questa parte con virtù discende<br>
che toglie altrui memoria del peccato;<br>
da l’altra d’ogne ben fatto la rende.
</p>
<p>
Quinci Letè; così da l’altro lato<br>
Eünoè si chiama, e non adopra<br>
se quinci e quindi pria non è gustato:
</p>
<p>
a tutti altri sapori esto è di sopra.<br>
E avvegna ch’assai possa esser sazia<br>
la sete tua perch’ io più non ti scuopra,
</p>
<p>
darotti un corollario ancor per grazia;<br>
né credo che ’l mio dir ti sia men caro,<br>
se oltre promession teco si spazia.
</p>
<p>
Quelli ch’anticamente poetaro<br>
l’età de l’oro e suo stato felice,<br>
forse in Parnaso esto loco sognaro.
</p>
<p>
Qui fu innocente l’umana radice;<br>
qui primavera sempre e ogne frutto;<br>
nettare è questo di che ciascun dice».
</p>
<p>
Io mi rivolsi ’n dietro allora tutto<br>
a’ miei poeti, e vidi che con riso<br>
udito avëan l’ultimo costrutto;
</p>
<p>
poi a la bella donna torna’ il viso.
</p>
</div>
<!--end canto-->
<div class="canto" id="CantoII.XXIX">
<p>
Cantando come donna innamorata,<br>
continüò col fin di sue parole:<br>
‘Beati quorum tecta sunt peccata!’.
</p>
<p>
E come ninfe che si givan sole<br>
per le salvatiche ombre, disïando<br>
qual di veder, qual di fuggir lo sole,
</p>
<p>
allor si mosse contra ’l fiume, andando<br>
su per la riva; e io pari di lei,<br>
picciol passo con picciol seguitando.
</p>
<p>
Non eran cento tra ’ suoi passi e ’ miei,<br>
quando le ripe igualmente dier volta,<br>
per modo ch’a levante mi rendei.
</p>
<p>
Né ancor fu così nostra via molta,<br>
quando la donna tutta a me si torse,<br>
dicendo: «Frate mio, guarda e ascolta».
</p>
<p>
Ed ecco un lustro sùbito trascorse<br>
da tutte parti per la gran foresta,<br>
tal che di balenar mi mise in forse.
</p>
<p>
Ma perché ’l balenar, come vien, resta,<br>
e quel, durando, più e più splendeva,<br>
nel mio pensier dicea: ‘Che cosa è questa?’.
</p>
<p>
E una melodia dolce correva<br>
per l’aere luminoso; onde buon zelo<br>
mi fé riprender l’ardimento d’Eva,
</p>
<p>
che là dove ubidia la terra e ’l cielo,<br>
femmina, sola e pur testé formata,<br>
non sofferse di star sotto alcun velo;
</p>
<p>
sotto ’l qual se divota fosse stata,<br>
avrei quelle ineffabili delizie<br>
sentite prima e più lunga fïata.
</p>
<p>
Mentr’ io m’andava tra tante primizie<br>
de l’etterno piacer tutto sospeso,<br>
e disïoso ancora a più letizie,
</p>
<p>
dinanzi a noi, tal quale un foco acceso,<br>
ci si fé l’aere sotto i verdi rami;<br>
e ’l dolce suon per canti era già inteso.
</p>
<p>
O sacrosante Vergini, se fami,<br>
freddi o vigilie mai per voi soffersi,<br>
cagion mi sprona ch’io mercé vi chiami.
</p>
<p>
Or convien che Elicona per me versi,<br>
e Uranìe m’aiuti col suo coro<br>
forti cose a pensar mettere in versi.
</p>
<p>
Poco più oltre, sette alberi d’oro<br>
falsava nel parere il lungo tratto<br>
del mezzo ch’era ancor tra noi e loro;
</p>
<p>
ma quand’ i’ fui sì presso di lor fatto,<br>
che l’obietto comun, che ’l senso inganna,<br>
non perdea per distanza alcun suo atto,
</p>
<p>
la virtù ch’a ragion discorso ammanna,<br>
sì com’ elli eran candelabri apprese,<br>
e ne le voci del cantare ‘Osanna’.
</p>
<p>
Di sopra fiammeggiava il bello arnese<br>
più chiaro assai che luna per sereno<br>
di mezza notte nel suo mezzo mese.
</p>
<p>
Io mi rivolsi d’ammirazion pieno<br>
al buon Virgilio, ed esso mi rispuose<br>
con vista carca di stupor non meno.
</p>
<p>
Indi rendei l’aspetto a l’alte cose<br>
che si movieno incontr’ a noi sì tardi,<br>
che foran vinte da novelle spose.
</p>
<p>
La donna mi sgridò: «Perché pur ardi<br>
sì ne l’affetto de le vive luci,<br>
e ciò che vien di retro a lor non guardi?».
</p>
<p>
Genti vid’ io allor, come a lor duci,<br>
venire appresso, vestite di bianco;<br>
e tal candor di qua già mai non fuci.
</p>
<p>
L’acqua imprendëa dal sinistro fianco,<br>
e rendea me la mia sinistra costa,<br>
s’io riguardava in lei, come specchio anco.
</p>
<p>
Quand’ io da la mia riva ebbi tal posta,<br>
che solo il fiume mi facea distante,<br>
per veder meglio ai passi diedi sosta,
</p>
<p>
e vidi le fiammelle andar davante,<br>
lasciando dietro a sé l’aere dipinto,<br>
e di tratti pennelli avean sembiante;
</p>
<p>
sì che lì sopra rimanea distinto<br>
di sette liste, tutte in quei colori<br>
onde fa l’arco il Sole e Delia il cinto.
</p>
<p>
Questi ostendali in dietro eran maggiori<br>
che la mia vista; e, quanto a mio avviso,<br>
diece passi distavan quei di fori.
</p>
<p>
Sotto così bel ciel com’ io diviso,<br>
ventiquattro seniori, a due a due,<br>
coronati venien di fiordaliso.
</p>
<p>
Tutti cantavan: «Benedicta tue<br>
ne le figlie d’Adamo, e benedette<br>
sieno in etterno le bellezze tue!».
</p>
<p>
Poscia che i fiori e l’altre fresche erbette<br>
a rimpetto di me da l’altra sponda<br>
libere fuor da quelle genti elette,
</p>
<p>
sì come luce luce in ciel seconda,<br>
vennero appresso lor quattro animali,<br>
coronati ciascun di verde fronda.
</p>
<p>
Ognuno era pennuto di sei ali;<br>
le penne piene d’occhi; e li occhi d’Argo,<br>
se fosser vivi, sarebber cotali.
</p>
<p>
A descriver lor forme più non spargo<br>
rime, lettor; ch’altra spesa mi strigne,<br>
tanto ch’a questa non posso esser largo;
</p>
<p>
ma leggi Ezechïel, che li dipigne<br>
come li vide da la fredda parte<br>
venir con vento e con nube e con igne;
</p>
<p>
e quali i troverai ne le sue carte,<br>
tali eran quivi, salvo ch’a le penne<br>
Giovanni è meco e da lui si diparte.
</p>
<p>
Lo spazio dentro a lor quattro contenne<br>
un carro, in su due rote, trïunfale,<br>
ch’al collo d’un grifon tirato venne.
</p>
<p>
Esso tendeva in sù l’una e l’altra ale<br>
tra la mezzana e le tre e tre liste,<br>
sì ch’a nulla, fendendo, facea male.
</p>
<p>
Tanto salivan che non eran viste;<br>
le membra d’oro avea quant’ era uccello,<br>
e bianche l’altre, di vermiglio miste.
</p>
<p>
Non che Roma di carro così bello<br>
rallegrasse Affricano, o vero Augusto,<br>
ma quel del Sol saria pover con ello;
</p>
<p>
quel del Sol che, svïando, fu combusto<br>
per l’orazion de la Terra devota,<br>
quando fu Giove arcanamente giusto.
</p>
<p>
Tre donne in giro da la destra rota<br>
venian danzando; l’una tanto rossa<br>
ch’a pena fora dentro al foco nota;
</p>
<p>
l’altr’ era come se le carni e l’ossa<br>
fossero state di smeraldo fatte;<br>
la terza parea neve testé mossa;
</p>
<p>
e or parëan da la bianca tratte,<br>
or da la rossa; e dal canto di questa<br>
l’altre toglien l’andare e tarde e ratte.
</p>
<p>
Da la sinistra quattro facean festa,<br>
in porpore vestite, dietro al modo<br>
d’una di lor ch’avea tre occhi in testa.
</p>
<p>
Appresso tutto il pertrattato nodo<br>
vidi due vecchi in abito dispari,<br>
ma pari in atto e onesto e sodo.
</p>
<p>
L’un si mostrava alcun de’ famigliari<br>
di quel sommo Ipocràte che natura<br>
a li animali fé ch’ell’ ha più cari;
</p>
<p>
mostrava l’altro la contraria cura<br>
con una spada lucida e aguta,<br>
tal che di qua dal rio mi fé paura.
</p>
<p>
Poi vidi quattro in umile paruta;<br>
e di retro da tutti un vecchio solo<br>
venir, dormendo, con la faccia arguta.
</p>
<p>
E questi sette col primaio stuolo<br>
erano abitüati, ma di gigli<br>
dintorno al capo non facëan brolo,
</p>
<p>
anzi di rose e d’altri fior vermigli;<br>
giurato avria poco lontano aspetto<br>
che tutti ardesser di sopra da’ cigli.
</p>
<p>
E quando il carro a me fu a rimpetto,<br>
un tuon s’udì, e quelle genti degne<br>
parvero aver l’andar più interdetto,
</p>
<p>
fermandosi ivi con le prime insegne.
</p>
</div>
<!--end canto-->
<div class="canto" id="CantoII.XXX">
<p>
Quando il settentrïon del primo cielo,<br>
che né occaso mai seppe né orto<br>
né d’altra nebbia che di colpa velo,
</p>
<p>
e che faceva lì ciascun accorto<br>
di suo dover, come ’l più basso face<br>
qual temon gira per venire a porto,
</p>
<p>
fermo s’affisse: la gente verace,<br>
venuta prima tra ’l grifone ed esso,<br>
al carro volse sé come a sua pace;
</p>
<p>
e un di loro, quasi da ciel messo,<br>
‘Veni, sponsa, de Libano’ cantando<br>
gridò tre volte, e tutti li altri appresso.
</p>
<p>
Quali i beati al novissimo bando<br>
surgeran presti ognun di sua caverna,<br>
la revestita voce alleluiando,
</p>
<p>
cotali in su la divina basterna<br>
si levar cento, ad vocem tanti senis,<br>
ministri e messaggier di vita etterna.
</p>
<p>
Tutti dicean: ‘Benedictus qui venis!’,<br>
e fior gittando e di sopra e dintorno,<br>
‘Manibus, oh, date lilïa plenis!’.
</p>
<p>
Io vidi già nel cominciar del giorno<br>
la parte orïental tutta rosata,<br>
e l’altro ciel di bel sereno addorno;
</p>
<p>
e la faccia del sol nascere ombrata,<br>
sì che per temperanza di vapori<br>
l’occhio la sostenea lunga fïata:
</p>
<p>
così dentro una nuvola di fiori<br>
che da le mani angeliche saliva<br>
e ricadeva in giù dentro e di fori,
</p>
<p>
sovra candido vel cinta d’uliva<br>
donna m’apparve, sotto verde manto<br>
vestita di color di fiamma viva.
</p>
<p>
E lo spirito mio, che già cotanto<br>
tempo era stato ch’a la sua presenza<br>
non era di stupor, tremando, affranto,
</p>
<p>
sanza de li occhi aver più conoscenza,<br>
per occulta virtù che da lei mosse,<br>
d’antico amor sentì la gran potenza.
</p>
<p>
Tosto che ne la vista mi percosse<br>
l’alta virtù che già m’avea trafitto<br>
prima ch’io fuor di püerizia fosse,
</p>
<p>
volsimi a la sinistra col respitto<br>
col quale il fantolin corre a la mamma<br>
quando ha paura o quando elli è afflitto,
</p>
<p>
per dicere a Virgilio: ‘Men che dramma<br>
di sangue m’è rimaso che non tremi:<br>
conosco i segni de l’antica fiamma’.
</p>
<p>
Ma Virgilio n’avea lasciati scemi<br>
di sé, Virgilio dolcissimo patre,<br>
Virgilio a cui per mia salute die’mi;
</p>
<p>
né quantunque perdeo l’antica matre,<br>
valse a le guance nette di rugiada,<br>
che, lagrimando, non tornasser atre.
</p>
<p>
«Dante, perché Virgilio se ne vada,<br>
non pianger anco, non piangere ancora;<br>
ché pianger ti conven per altra spada».
</p>
<p>
Quasi ammiraglio che in poppa e in prora<br>
viene a veder la gente che ministra<br>
per li altri legni, e a ben far l’incora;
</p>
<p>
in su la sponda del carro sinistra,<br>
quando mi volsi al suon del nome mio,<br>
che di necessità qui si registra,
</p>
<p>
vidi la donna che pria m’appario<br>
velata sotto l’angelica festa,<br>
drizzar li occhi ver’ me di qua dal rio.
</p>
<p>
Tutto che ’l vel che le scendea di testa,<br>
cerchiato de le fronde di Minerva,<br>
non la lasciasse parer manifesta,
</p>
<p>
regalmente ne l’atto ancor proterva<br>
continüò come colui che dice<br>
e ’l più caldo parlar dietro reserva:
</p>
<p>
«Guardaci ben! Ben son, ben son Beatrice.<br>
Come degnasti d’accedere al monte?<br>
non sapei tu che qui è l’uom felice?».
</p>
<p>
Li occhi mi cadder giù nel chiaro fonte;<br>
ma veggendomi in esso, i trassi a l’erba,<br>
tanta vergogna mi gravò la fronte.
</p>
<p>
Così la madre al figlio par superba,<br>
com’ ella parve a me; perché d’amaro<br>
sente il sapor de la pietade acerba.
</p>
<p>
Ella si tacque; e li angeli cantaro<br>
di sùbito ‘In te, Domine, speravi’;<br>
ma oltre ‘pedes meos’ non passaro.
</p>
<p>
Sì come neve tra le vive travi<br>
per lo dosso d’Italia si congela,<br>
soffiata e stretta da li venti schiavi,
</p>
<p>
poi, liquefatta, in sé stessa trapela,<br>
pur che la terra che perde ombra spiri,<br>
sì che par foco fonder la candela;
</p>
<p>
così fui sanza lagrime e sospiri<br>
anzi ’l cantar di quei che notan sempre<br>
dietro a le note de li etterni giri;
</p>
<p>
ma poi che ’ntesi ne le dolci tempre<br>
lor compatire a me, par che se detto<br>
avesser: ‘Donna, perché sì lo stempre?’,
</p>
<p>
lo gel che m’era intorno al cor ristretto,<br>
spirito e acqua fessi, e con angoscia<br>
de la bocca e de li occhi uscì del petto.
</p>
<p>
Ella, pur ferma in su la detta coscia<br>
del carro stando, a le sustanze pie<br>
volse le sue parole così poscia:
</p>
<p>
«Voi vigilate ne l’etterno die,<br>
sì che notte né sonno a voi non fura<br>
passo che faccia il secol per sue vie;
</p>
<p>
onde la mia risposta è con più cura<br>
che m’intenda colui che di là piagne,<br>
perché sia colpa e duol d’una misura.
</p>
<p>
Non pur per ovra de le rote magne,<br>
che drizzan ciascun seme ad alcun fine<br>
secondo che le stelle son compagne,
</p>
<p>
ma per larghezza di grazie divine,<br>
che sì alti vapori hanno a lor piova,<br>
che nostre viste là non van vicine,
</p>
<p>
questi fu tal ne la sua vita nova<br>
virtüalmente, ch’ogne abito destro<br>
fatto averebbe in lui mirabil prova.
</p>
<p>
Ma tanto più maligno e più silvestro<br>
si fa ’l terren col mal seme e non cólto,<br>
quant’ elli ha più di buon vigor terrestro.
</p>
<p>
Alcun tempo il sostenni col mio volto:<br>
mostrando li occhi giovanetti a lui,<br>
meco il menava in dritta parte vòlto.
</p>
<p>
Sì tosto come in su la soglia fui<br>
di mia seconda etade e mutai vita,<br>
questi si tolse a me, e diessi altrui.
</p>
<p>
Quando di carne a spirto era salita,<br>
e bellezza e virtù cresciuta m’era,<br>
fu’ io a lui men cara e men gradita;
</p>
<p>
e volse i passi suoi per via non vera,<br>
imagini di ben seguendo false,<br>
che nulla promession rendono intera.
</p>
<p>
Né l’impetrare ispirazion mi valse,<br>
con le quali e in sogno e altrimenti<br>
lo rivocai: sì poco a lui ne calse!
</p>
<p>
Tanto giù cadde, che tutti argomenti<br>
a la salute sua eran già corti,<br>
fuor che mostrarli le perdute genti.
</p>
<p>
Per questo visitai l’uscio d’i morti,<br>
e a colui che l’ha qua sù condotto,<br>
li prieghi miei, piangendo, furon porti.
</p>
<p>
Alto fato di Dio sarebbe rotto,<br>
se Letè si passasse e tal vivanda<br>
fosse gustata sanza alcuno scotto
</p>
<p>
di pentimento che lagrime spanda».
</p>
</div>
<!--end canto-->
<div class="canto" id="CantoII.XXXI">
<p>
«O tu che se’ di là dal fiume sacro»,<br>
volgendo suo parlare a me per punta,<br>
che pur per taglio m’era paruto acro,
</p>
<p>
ricominciò, seguendo sanza cunta,<br>
«dì, dì se questo è vero: a tanta accusa<br>
tua confession conviene esser congiunta».
</p>
<p>
Era la mia virtù tanto confusa,<br>
che la voce si mosse, e pria si spense<br>
che da li organi suoi fosse dischiusa.
</p>
<p>
Poco sofferse; poi disse: «Che pense?<br>
Rispondi a me; ché le memorie triste<br>
in te non sono ancor da l’acqua offense».
</p>
<p>
Confusione e paura insieme miste<br>
mi pinsero un tal «sì» fuor de la bocca,<br>
al quale intender fuor mestier le viste.
</p>
<p>
Come balestro frange, quando scocca<br>
da troppa tesa, la sua corda e l’arco,<br>
e con men foga l’asta il segno tocca,
</p>
<p>
sì scoppia’ io sottesso grave carco,<br>
fuori sgorgando lagrime e sospiri,<br>
e la voce allentò per lo suo varco.
</p>
<p>
Ond’ ella a me: «Per entro i mie’ disiri,<br>
che ti menavano ad amar lo bene<br>
di là dal qual non è a che s’aspiri,
</p>
<p>
quai fossi attraversati o quai catene<br>
trovasti, per che del passare innanzi<br>
dovessiti così spogliar la spene?
</p>
<p>
E quali agevolezze o quali avanzi<br>
ne la fronte de li altri si mostraro,<br>
per che dovessi lor passeggiare anzi?».
</p>
<p>
Dopo la tratta d’un sospiro amaro,<br>
a pena ebbi la voce che rispuose,<br>
e le labbra a fatica la formaro.
</p>
<p>
Piangendo dissi: «Le presenti cose<br>
col falso lor piacer volser miei passi,<br>
tosto che ’l vostro viso si nascose».
</p>
<p>
Ed ella: «Se tacessi o se negassi<br>
ciò che confessi, non fora men nota<br>
la colpa tua: da tal giudice sassi!
</p>
<p>
Ma quando scoppia de la propria gota<br>
l’accusa del peccato, in nostra corte<br>
rivolge sé contra ’l taglio la rota.
</p>
<p>
Tuttavia, perché mo vergogna porte<br>
del tuo errore, e perché altra volta,<br>
udendo le serene, sie più forte,
</p>
<p>
pon giù il seme del piangere e ascolta:<br>
sì udirai come in contraria parte<br>
mover dovieti mia carne sepolta.
</p>
<p>
Mai non t’appresentò natura o arte<br>
piacer, quanto le belle membra in ch’io<br>
rinchiusa fui, e che so’ ’n terra sparte;
</p>
<p>
e se ’l sommo piacer sì ti fallio<br>
per la mia morte, qual cosa mortale<br>
dovea poi trarre te nel suo disio?
</p>
<p>
Ben ti dovevi, per lo primo strale<br>
de le cose fallaci, levar suso<br>
di retro a me che non era più tale.
</p>
<p>
Non ti dovea gravar le penne in giuso,<br>
ad aspettar più colpo, o pargoletta<br>
o altra novità con sì breve uso.
</p>
<p>
Novo augelletto due o tre aspetta;<br>
ma dinanzi da li occhi d’i pennuti<br>
rete si spiega indarno o si saetta».
</p>
<p>
Quali fanciulli, vergognando, muti<br>
con li occhi a terra stannosi, ascoltando<br>
e sé riconoscendo e ripentuti,
</p>
<p>
tal mi stav’ io; ed ella disse: «Quando<br>
per udir se’ dolente, alza la barba,<br>
e prenderai più doglia riguardando».
</p>
<p>
Con men di resistenza si dibarba<br>
robusto cerro, o vero al nostral vento<br>
o vero a quel de la terra di Iarba,
</p>
<p>
ch’io non levai al suo comando il mento;<br>
e quando per la barba il viso chiese,<br>
ben conobbi il velen de l’argomento.
</p>
<p>
E come la mia faccia si distese,<br>
posarsi quelle prime creature<br>
da loro aspersïon l’occhio comprese;
</p>
<p>
e le mie luci, ancor poco sicure,<br>
vider Beatrice volta in su la fiera<br>
ch’è sola una persona in due nature.
</p>
<p>
Sotto ’l suo velo e oltre la rivera<br>
vincer pariemi più sé stessa antica,<br>
vincer che l’altre qui, quand’ ella c’era.
</p>
<p>
Di penter sì mi punse ivi l’ortica,<br>
che di tutte altre cose qual mi torse<br>
più nel suo amor, più mi si fé nemica.
</p>
<p>
Tanta riconoscenza il cor mi morse,<br>
ch’io caddi vinto; e quale allora femmi,<br>
salsi colei che la cagion mi porse.
</p>
<p>
Poi, quando il cor virtù di fuor rendemmi,<br>
la donna ch’io avea trovata sola<br>
sopra me vidi, e dicea: «Tiemmi, tiemmi!».
</p>
<p>
Tratto m’avea nel fiume infin la gola,<br>
e tirandosi me dietro sen giva<br>
sovresso l’acqua lieve come scola.
</p>
<p>
Quando fui presso a la beata riva,<br>
‘Asperges me’ sì dolcemente udissi,<br>
che nol so rimembrar, non ch’io lo scriva.
</p>
<p>
La bella donna ne le braccia aprissi;<br>
abbracciommi la testa e mi sommerse<br>
ove convenne ch’io l’acqua inghiottissi.
</p>
<p>
Indi mi tolse, e bagnato m’offerse<br>
dentro a la danza de le quattro belle;<br>
e ciascuna del braccio mi coperse.
</p>
<p>
«Noi siam qui ninfe e nel ciel siamo stelle;<br>
pria che Beatrice discendesse al mondo,<br>
fummo ordinate a lei per sue ancelle.
</p>
<p>
Merrenti a li occhi suoi; ma nel giocondo<br>
lume ch’è dentro aguzzeranno i tuoi<br>
le tre di là, che miran più profondo».
</p>
<p>
Così cantando cominciaro; e poi<br>
al petto del grifon seco menarmi,<br>
ove Beatrice stava volta a noi.
</p>
<p>
Disser: «Fa che le viste non risparmi;<br>
posto t’avem dinanzi a li smeraldi<br>
ond’ Amor già ti trasse le sue armi».
</p>
<p>
Mille disiri più che fiamma caldi<br>
strinsermi li occhi a li occhi rilucenti,<br>
che pur sopra ’l grifone stavan saldi.
</p>
<p>
Come in lo specchio il sol, non altrimenti<br>
la doppia fiera dentro vi raggiava,<br>
or con altri, or con altri reggimenti.
</p>
<p>
Pensa, lettor, s’io mi maravigliava,<br>
quando vedea la cosa in sé star queta,<br>
e ne l’idolo suo si trasmutava.
</p>
<p>
Mentre che piena di stupore e lieta<br>
l’anima mia gustava di quel cibo<br>
che, saziando di sé, di sé asseta,
</p>
<p>
sé dimostrando di più alto tribo<br>
ne li atti, l’altre tre si fero avanti,<br>
danzando al loro angelico caribo.
</p>
<p>
«Volgi, Beatrice, volgi li occhi santi»,<br>
era la sua canzone, «al tuo fedele<br>
che, per vederti, ha mossi passi tanti!
</p>
<p>
Per grazia fa noi grazia che disvele<br>
a lui la bocca tua, sì che discerna<br>
la seconda bellezza che tu cele».
</p>
<p>
O isplendor di viva luce etterna,<br>
chi palido si fece sotto l’ombra<br>
sì di Parnaso, o bevve in sua cisterna,
</p>
<p>
che non paresse aver la mente ingombra,<br>
tentando a render te qual tu paresti<br>
là dove armonizzando il ciel t’adombra,
</p>
<p>
quando ne l’aere aperto ti solvesti?
</p>
</div>
<!--end canto-->
<div class="canto" id="CantoII.XXXII">
<p>
Tant’ eran li occhi miei fissi e attenti<br>
a disbramarsi la decenne sete,<br>
che li altri sensi m’eran tutti spenti.
</p>
<p>
Ed essi quinci e quindi avien parete<br>
di non caler—così lo santo riso<br>
a sé traéli con l’antica rete!—;
</p>
<p>
quando per forza mi fu vòlto il viso<br>
ver’ la sinistra mia da quelle dee,<br>
perch’ io udi’ da loro un «Troppo fiso!»;
</p>
<p>
e la disposizion ch’a veder èe<br>
ne li occhi pur testé dal sol percossi,<br>
sanza la vista alquanto esser mi fée.
</p>
<p>
Ma poi ch’al poco il viso riformossi<br>
(e dico ‘al poco’ per rispetto al molto<br>
sensibile onde a forza mi rimossi),
</p>
<p>
vidi ’n sul braccio destro esser rivolto<br>
lo glorïoso essercito, e tornarsi<br>
col sole e con le sette fiamme al volto.
</p>
<p>
Come sotto li scudi per salvarsi<br>
volgesi schiera, e sé gira col segno,<br>
prima che possa tutta in sé mutarsi;
</p>
<p>
quella milizia del celeste regno<br>
che procedeva, tutta trapassonne<br>
pria che piegasse il carro il primo legno.
</p>
<p>
Indi a le rote si tornar le donne,<br>
e ’l grifon mosse il benedetto carco<br>
sì, che però nulla penna crollonne.
</p>
<p>
La bella donna che mi trasse al varco<br>
e Stazio e io seguitavam la rota<br>
che fé l’orbita sua con minore arco.
</p>
<p>
Sì passeggiando l’alta selva vòta,<br>
colpa di quella ch’al serpente crese,<br>
temprava i passi un’angelica nota.
</p>
<p>
Forse in tre voli tanto spazio prese<br>
disfrenata saetta, quanto eramo<br>
rimossi, quando Bëatrice scese.
</p>
<p>
Io senti’ mormorare a tutti «Adamo»;<br>
poi cerchiaro una pianta dispogliata<br>
di foglie e d’altra fronda in ciascun ramo.
</p>
<p>
La coma sua, che tanto si dilata<br>
più quanto più è sù, fora da l’Indi<br>
ne’ boschi lor per altezza ammirata.
</p>
<p>
«Beato se’, grifon, che non discindi<br>
col becco d’esto legno dolce al gusto,<br>
poscia che mal si torce il ventre quindi».
</p>
<p>
Così dintorno a l’albero robusto<br>
gridaron li altri; e l’animal binato:<br>
«Sì si conserva il seme d’ogne giusto».
</p>
<p>
E vòlto al temo ch’elli avea tirato,<br>
trasselo al piè de la vedova frasca,<br>
e quel di lei a lei lasciò legato.
</p>
<p>
Come le nostre piante, quando casca<br>
giù la gran luce mischiata con quella<br>
che raggia dietro a la celeste lasca,
</p>
<p>
turgide fansi, e poi si rinovella<br>
di suo color ciascuna, pria che ’l sole<br>
giunga li suoi corsier sotto altra stella;
</p>
<p>
men che di rose e più che di vïole<br>
colore aprendo, s’innovò la pianta,<br>
che prima avea le ramora sì sole.
</p>
<p>
Io non lo ’ntesi, né qui non si canta<br>
l’inno che quella gente allor cantaro,<br>
né la nota soffersi tutta quanta.
</p>
<p>
S’io potessi ritrar come assonnaro<br>
li occhi spietati udendo di Siringa,<br>
li occhi a cui pur vegghiar costò sì caro;
</p>
<p>
come pintor che con essempro pinga,<br>
disegnerei com’ io m’addormentai;<br>
ma qual vuol sia che l’assonnar ben finga.
</p>
<p>
Però trascorro a quando mi svegliai,<br>
e dico ch’un splendor mi squarciò ’l velo<br>
del sonno, e un chiamar: «Surgi: che fai?».
</p>
<p>
Quali a veder de’ fioretti del melo<br>
che del suo pome li angeli fa ghiotti<br>
e perpetüe nozze fa nel cielo,
</p>
<p>
Pietro e Giovanni e Iacopo condotti<br>
e vinti, ritornaro a la parola<br>
da la qual furon maggior sonni rotti,
</p>
<p>
e videro scemata loro scuola<br>
così di Moïsè come d’Elia,<br>
e al maestro suo cangiata stola;
</p>
<p>
tal torna’ io, e vidi quella pia<br>
sovra me starsi che conducitrice<br>
fu de’ miei passi lungo ’l fiume pria.
</p>
<p>
E tutto in dubbio dissi: «Ov’ è Beatrice?».<br>
Ond’ ella: «Vedi lei sotto la fronda<br>
nova sedere in su la sua radice.
</p>
<p>
Vedi la compagnia che la circonda:<br>
li altri dopo ’l grifon sen vanno suso<br>
con più dolce canzone e più profonda».
</p>
<p>
E se più fu lo suo parlar diffuso,<br>
non so, però che già ne li occhi m’era<br>
quella ch’ad altro intender m’avea chiuso.
</p>
<p>
Sola sedeasi in su la terra vera,<br>
come guardia lasciata lì del plaustro<br>
che legar vidi a la biforme fera.
</p>
<p>
In cerchio le facevan di sé claustro<br>
le sette ninfe, con quei lumi in mano<br>
che son sicuri d’Aquilone e d’Austro.
</p>
<p>
«Qui sarai tu poco tempo silvano;<br>
e sarai meco sanza fine cive<br>
di quella Roma onde Cristo è romano.
</p>
<p>
Però, in pro del mondo che mal vive,<br>
al carro tieni or li occhi, e quel che vedi,<br>
ritornato di là, fa che tu scrive».
</p>
<p>
Così Beatrice; e io, che tutto ai piedi<br>
d’i suoi comandamenti era divoto,<br>
la mente e li occhi ov’ ella volle diedi.
</p>
<p>
Non scese mai con sì veloce moto<br>
foco di spessa nube, quando piove<br>
da quel confine che più va remoto,
</p>
<p>
com’ io vidi calar l’uccel di Giove<br>
per l’alber giù, rompendo de la scorza,<br>
non che d’i fiori e de le foglie nove;
</p>
<p>
e ferì ’l carro di tutta sua forza;<br>
ond’ el piegò come nave in fortuna,<br>
vinta da l’onda, or da poggia, or da orza.
</p>
<p>
Poscia vidi avventarsi ne la cuna<br>
del trïunfal veiculo una volpe<br>
che d’ogne pasto buon parea digiuna;
</p>
<p>
ma, riprendendo lei di laide colpe,<br>
la donna mia la volse in tanta futa<br>
quanto sofferser l’ossa sanza polpe.
</p>
<p>
Poscia per indi ond’ era pria venuta,<br>
l’aguglia vidi scender giù ne l’arca<br>
del carro e lasciar lei di sé pennuta;
</p>
<p>
e qual esce di cuor che si rammarca,<br>
tal voce uscì del cielo e cotal disse:<br>
«O navicella mia, com’ mal se’ carca!».
</p>
<p>
Poi parve a me che la terra s’aprisse<br>
tr’ambo le ruote, e vidi uscirne un drago<br>
che per lo carro sù la coda fisse;
</p>
<p>
e come vespa che ritragge l’ago,<br>
a sé traendo la coda maligna,<br>
trasse del fondo, e gissen vago vago.
</p>
<p>
Quel che rimase, come da gramigna<br>
vivace terra, da la piuma, offerta<br>
forse con intenzion sana e benigna,
</p>
<p>
si ricoperse, e funne ricoperta<br>
e l’una e l’altra rota e ’l temo, in tanto<br>
che più tiene un sospir la bocca aperta.
</p>
<p>
Trasformato così ’l dificio santo<br>
mise fuor teste per le parti sue,<br>
tre sovra ’l temo e una in ciascun canto.
</p>
<p>
Le prime eran cornute come bue,<br>
ma le quattro un sol corno avean per fronte:<br>
simile mostro visto ancor non fue.
</p>
<p>
Sicura, quasi rocca in alto monte,<br>
seder sovresso una puttana sciolta<br>
m’apparve con le ciglia intorno pronte;
</p>
<p>
e come perché non li fosse tolta,<br>
vidi di costa a lei dritto un gigante;<br>
e basciavansi insieme alcuna volta.
</p>
<p>
Ma perché l’occhio cupido e vagante<br>
a me rivolse, quel feroce drudo<br>
la flagellò dal capo infin le piante;
</p>
<p>
poi, di sospetto pieno e d’ira crudo,<br>
disciolse il mostro, e trassel per la selva,<br>
tanto che sol di lei mi fece scudo
</p>
<p>
a la puttana e a la nova belva.
</p>
</div>
<!--end canto-->
<div class="canto" id="CantoII.XXXIII">
<p>
‘Deus, venerunt gentes’, alternando<br>
or tre or quattro dolce salmodia,<br>
le donne incominciaro, e lagrimando;
</p>
<p>
e Bëatrice, sospirosa e pia,<br>
quelle ascoltava sì fatta, che poco<br>
più a la croce si cambiò Maria.
</p>
<p>
Ma poi che l’altre vergini dier loco<br>
a lei di dir, levata dritta in pè,<br>
rispuose, colorata come foco:
</p>
<p>
‘Modicum, et non videbitis me;<br>
et iterum, sorelle mie dilette,<br>
modicum, et vos videbitis me’.
</p>
<p>
Poi le si mise innanzi tutte e sette,<br>
e dopo sé, solo accennando, mosse<br>
me e la donna e ’l savio che ristette.
</p>
<p>
Così sen giva; e non credo che fosse<br>
lo decimo suo passo in terra posto,<br>
quando con li occhi li occhi mi percosse;
</p>
<p>
e con tranquillo aspetto «Vien più tosto»,<br>
mi disse, «tanto che, s’io parlo teco,<br>
ad ascoltarmi tu sie ben disposto».
</p>
<p>
Sì com’ io fui, com’ io dovëa, seco,<br>
dissemi: «Frate, perché non t’attenti<br>
a domandarmi omai venendo meco?».
</p>
<p>
Come a color che troppo reverenti<br>
dinanzi a suo maggior parlando sono,<br>
che non traggon la voce viva ai denti,
</p>
<p>
avvenne a me, che sanza intero suono<br>
incominciai: «Madonna, mia bisogna<br>
voi conoscete, e ciò ch’ad essa è buono».
</p>
<p>
Ed ella a me: «Da tema e da vergogna<br>
voglio che tu omai ti disviluppe,<br>
sì che non parli più com’ om che sogna.
</p>
<p>
Sappi che ’l vaso che ’l serpente ruppe,<br>
fu e non è; ma chi n’ha colpa, creda<br>
che vendetta di Dio non teme suppe.
</p>
<p>
Non sarà tutto tempo sanza reda<br>
l’aguglia che lasciò le penne al carro,<br>
per che divenne mostro e poscia preda;
</p>
<p>
ch’io veggio certamente, e però il narro,<br>
a darne tempo già stelle propinque,<br>
secure d’ogn’ intoppo e d’ogne sbarro,
</p>
<p>
nel quale un cinquecento diece e cinque,<br>
messo di Dio, anciderà la fuia<br>
con quel gigante che con lei delinque.
</p>
<p>
E forse che la mia narrazion buia,<br>
qual Temi e Sfinge, men ti persuade,<br>
perch’ a lor modo lo ’ntelletto attuia;
</p>
<p>
ma tosto fier li fatti le Naiade,<br>
che solveranno questo enigma forte<br>
sanza danno di pecore o di biade.
</p>
<p>
Tu nota; e sì come da me son porte,<br>
così queste parole segna a’ vivi<br>
del viver ch’è un correre a la morte.
</p>
<p>
E aggi a mente, quando tu le scrivi,<br>
di non celar qual hai vista la pianta<br>
ch’è or due volte dirubata quivi.
</p>
<p>
Qualunque ruba quella o quella schianta,<br>
con bestemmia di fatto offende a Dio,<br>
che solo a l’uso suo la creò santa.
</p>
<p>
Per morder quella, in pena e in disio<br>
cinquemilia anni e più l’anima prima<br>
bramò colui che ’l morso in sé punio.
</p>
<p>
Dorme lo ’ngegno tuo, se non estima<br>
per singular cagione esser eccelsa<br>
lei tanto e sì travolta ne la cima.
</p>
<p>
E se stati non fossero acqua d’Elsa<br>
li pensier vani intorno a la tua mente,<br>
e ’l piacer loro un Piramo a la gelsa,
</p>
<p>
per tante circostanze solamente<br>
la giustizia di Dio, ne l’interdetto,<br>
conosceresti a l’arbor moralmente.
</p>
<p>
Ma perch’ io veggio te ne lo ’ntelletto<br>
fatto di pietra e, impetrato, tinto,<br>
sì che t’abbaglia il lume del mio detto,
</p>
<p>
voglio anco, e se non scritto, almen dipinto,<br>
che ’l te ne porti dentro a te per quello<br>
che si reca il bordon di palma cinto».
</p>
<p>
E io: «Sì come cera da suggello,<br>
che la figura impressa non trasmuta,<br>
segnato è or da voi lo mio cervello.
</p>
<p>
Ma perché tanto sovra mia veduta<br>
vostra parola disïata vola,<br>
che più la perde quanto più s’aiuta?».
</p>
<p>
«Perché conoschi», disse, «quella scuola<br>
c’hai seguitata, e veggi sua dottrina<br>
come può seguitar la mia parola;
</p>
<p>
e veggi vostra via da la divina<br>
distar cotanto, quanto si discorda<br>
da terra il ciel che più alto festina».
</p>
<p>
Ond’ io rispuosi lei: «Non mi ricorda<br>
ch’i’ stranïasse me già mai da voi,<br>
né honne coscïenza che rimorda».
</p>
<p>
«E se tu ricordar non te ne puoi»,<br>
sorridendo rispuose, «or ti rammenta<br>
come bevesti di Letè ancoi;
</p>
<p>
e se dal fummo foco s’argomenta,<br>
cotesta oblivïon chiaro conchiude<br>
colpa ne la tua voglia altrove attenta.
</p>
<p>
Veramente oramai saranno nude<br>
le mie parole, quanto converrassi<br>
quelle scovrire a la tua vista rude».
</p>
<p>
E più corusco e con più lenti passi<br>
teneva il sole il cerchio di merigge,<br>
che qua e là, come li aspetti, fassi,
</p>
<p>
quando s’affisser, sì come s’affigge<br>
chi va dinanzi a gente per iscorta<br>
se trova novitate o sue vestigge,
</p>
<p>
le sette donne al fin d’un’ombra smorta,<br>
qual sotto foglie verdi e rami nigri<br>
sovra suoi freddi rivi l’alpe porta.
</p>
<p>
Dinanzi ad esse Ëufratès e Tigri<br>
veder mi parve uscir d’una fontana,<br>
e, quasi amici, dipartirsi pigri.
</p>
<p>
«O luce, o gloria de la gente umana,<br>
che acqua è questa che qui si dispiega<br>
da un principio e sé da sé lontana?».
</p>
<p>
Per cotal priego detto mi fu: «Priega<br>
Matelda che ’l ti dica». E qui rispuose,<br>
come fa chi da colpa si dislega,
</p>
<p>
la bella donna: «Questo e altre cose<br>
dette li son per me; e son sicura<br>
che l’acqua di Letè non gliel nascose».
</p>
<p>
E Bëatrice: «Forse maggior cura,<br>
che spesse volte la memoria priva,<br>
fatt’ ha la mente sua ne li occhi oscura.
</p>
<p>
Ma vedi Eünoè che là diriva:<br>
menalo ad esso, e come tu se’ usa,<br>
la tramortita sua virtù ravviva».
</p>
<p>
Come anima gentil, che non fa scusa,<br>
ma fa sua voglia de la voglia altrui<br>
tosto che è per segno fuor dischiusa;
</p>
<p>
così, poi che da essa preso fui,<br>
la bella donna mossesi, e a Stazio<br>
donnescamente disse: «Vien con lui».
</p>
<p>
S’io avessi, lettor, più lungo spazio<br>
da scrivere, i’ pur cantere’ in parte<br>
lo dolce ber che mai non m’avria sazio;
</p>
<p>
ma perché piene son tutte le carte<br>
ordite a questa cantica seconda,<br>
non mi lascia più ir lo fren de l’arte.
</p>
<p>
Io ritornai da la santissima onda<br>
rifatto sì come piante novelle<br>
rinovellate di novella fronda,
</p>
<p>
puro e disposto a salire a le stelle.
</p>
</div>
<!--end canto-->
</section>
<section class="book" id="paradiso">
<h2>PARADISO</h2>
<!--end canto-->
<div class="canto" id="CantoIII.I">
<p>
La gloria di colui che tutto move<br>
per l’universo penetra, e risplende<br>
in una parte più e meno altrove.
</p>
<p>
Nel ciel che più de la sua luce prende<br>
fu’ io, e vidi cose che ridire<br>
né sa né può chi di là sù discende;
</p>
<p>
perché appressando sé al suo disire,<br>
nostro intelletto si profonda tanto,<br>
che dietro la memoria non può ire.
</p>
<p>
Veramente quant’ io del regno santo<br>
ne la mia mente potei far tesoro,<br>
sarà ora materia del mio canto.
</p>
<p>
O buono Appollo, a l’ultimo lavoro<br>
fammi del tuo valor sì fatto vaso,<br>
come dimandi a dar l’amato alloro.
</p>
<p>
Infino a qui l’un giogo di Parnaso<br>
assai mi fu; ma or con amendue<br>
m’è uopo intrar ne l’aringo rimaso.
</p>
<p>
Entra nel petto mio, e spira tue<br>
sì come quando Marsïa traesti<br>
de la vagina de le membra sue.
</p>
<p>
O divina virtù, se mi ti presti<br>
tanto che l’ombra del beato regno<br>
segnata nel mio capo io manifesti,
</p>
<p>
vedra’mi al piè del tuo diletto legno<br>
venire, e coronarmi de le foglie<br>
che la materia e tu mi farai degno.
</p>
<p>
Sì rade volte, padre, se ne coglie<br>
per trïunfare o cesare o poeta,<br>
colpa e vergogna de l’umane voglie,
</p>
<p>
che parturir letizia in su la lieta<br>
delfica deïtà dovria la fronda<br>
peneia, quando alcun di sé asseta.
</p>
<p>
Poca favilla gran fiamma seconda:<br>
forse di retro a me con miglior voci<br>
si pregherà perché Cirra risponda.
</p>
<p>
Surge ai mortali per diverse foci<br>
la lucerna del mondo; ma da quella<br>
che quattro cerchi giugne con tre croci,
</p>
<p>
con miglior corso e con migliore stella<br>
esce congiunta, e la mondana cera<br>
più a suo modo tempera e suggella.
</p>
<p>
Fatto avea di là mane e di qua sera<br>
tal foce, e quasi tutto era là bianco<br>
quello emisperio, e l’altra parte nera,
</p>
<p>
quando Beatrice in sul sinistro fianco<br>
vidi rivolta e riguardar nel sole:<br>
aguglia sì non li s’affisse unquanco.
</p>
<p>
E sì come secondo raggio suole<br>
uscir del primo e risalire in suso,<br>
pur come pelegrin che tornar vuole,
</p>
<p>
così de l’atto suo, per li occhi infuso<br>
ne l’imagine mia, il mio si fece,<br>
e fissi li occhi al sole oltre nostr’ uso.
</p>
<p>
Molto è licito là, che qui non lece<br>
a le nostre virtù, mercé del loco<br>
fatto per proprio de l’umana spece.
</p>
<p>
Io nol soffersi molto, né sì poco,<br>
ch’io nol vedessi sfavillar dintorno,<br>
com’ ferro che bogliente esce del foco;
</p>
<p>
e di sùbito parve giorno a giorno<br>
essere aggiunto, come quei che puote<br>
avesse il ciel d’un altro sole addorno.
</p>
<p>
Beatrice tutta ne l’etterne rote<br>
fissa con li occhi stava; e io in lei<br>
le luci fissi, di là sù rimote.
</p>
<p>
Nel suo aspetto tal dentro mi fei,<br>
qual si fé Glauco nel gustar de l’erba<br>
che ’l fé consorto in mar de li altri dèi.
</p>
<p>
Trasumanar significar per verba<br>
non si poria; però l’essemplo basti<br>
a cui esperïenza grazia serba.
</p>
<p>
S’i’ era sol di me quel che creasti<br>
novellamente, amor che ’l ciel governi,<br>
tu ’l sai, che col tuo lume mi levasti.
</p>
<p>
Quando la rota che tu sempiterni<br>
desiderato, a sé mi fece atteso<br>
con l’armonia che temperi e discerni,
</p>
<p>
parvemi tanto allor del cielo acceso<br>
de la fiamma del sol, che pioggia o fiume<br>
lago non fece alcun tanto disteso.
</p>
<p>
La novità del suono e ’l grande lume<br>
di lor cagion m’accesero un disio<br>
mai non sentito di cotanto acume.
</p>
<p>
Ond’ ella, che vedea me sì com’ io,<br>
a quïetarmi l’animo commosso,<br>
pria ch’io a dimandar, la bocca aprio
</p>
<p>
e cominciò: «Tu stesso ti fai grosso<br>
col falso imaginar, sì che non vedi<br>
ciò che vedresti se l’avessi scosso.
</p>
<p>
Tu non se’ in terra, sì come tu credi;<br>
ma folgore, fuggendo il proprio sito,<br>
non corse come tu ch’ad esso riedi».
</p>
<p>
S’io fui del primo dubbio disvestito<br>
per le sorrise parolette brevi,<br>
dentro ad un nuovo più fu’ inretito
</p>
<p>
e dissi: «Già contento requïevi<br>
di grande ammirazion; ma ora ammiro<br>
com’ io trascenda questi corpi levi».
</p>
<p>
Ond’ ella, appresso d’un pïo sospiro,<br>
li occhi drizzò ver’ me con quel sembiante<br>
che madre fa sovra figlio deliro,
</p>
<p>
e cominciò: «Le cose tutte quante<br>
hanno ordine tra loro, e questo è forma<br>
che l’universo a Dio fa simigliante.
</p>
<p>
Qui veggion l’alte creature l’orma<br>
de l’etterno valore, il qual è fine<br>
al quale è fatta la toccata norma.
</p>
<p>
Ne l’ordine ch’io dico sono accline<br>
tutte nature, per diverse sorti,<br>
più al principio loro e men vicine;
</p>
<p>
onde si muovono a diversi porti<br>
per lo gran mar de l’essere, e ciascuna<br>
con istinto a lei dato che la porti.
</p>
<p>
Questi ne porta il foco inver’ la luna;<br>
questi ne’ cor mortali è permotore;<br>
questi la terra in sé stringe e aduna;
</p>
<p>
né pur le creature che son fore<br>
d’intelligenza quest’ arco saetta,<br>
ma quelle c’hanno intelletto e amore.
</p>
<p>
La provedenza, che cotanto assetta,<br>
del suo lume fa ’l ciel sempre quïeto<br>
nel qual si volge quel c’ha maggior fretta;
</p>
<p>
e ora lì, come a sito decreto,<br>
cen porta la virtù di quella corda<br>
che ciò che scocca drizza in segno lieto.
</p>
<p>
Vero è che, come forma non s’accorda<br>
molte fïate a l’intenzion de l’arte,<br>
perch’ a risponder la materia è sorda,
</p>
<p>
così da questo corso si diparte<br>
talor la creatura, c’ha podere<br>
di piegar, così pinta, in altra parte;
</p>
<p>
e sì come veder si può cadere<br>
foco di nube, sì l’impeto primo<br>
l’atterra torto da falso piacere.
</p>
<p>
Non dei più ammirar, se bene stimo,<br>
lo tuo salir, se non come d’un rivo<br>
se d’alto monte scende giuso ad imo.
</p>
<p>
Maraviglia sarebbe in te se, privo<br>
d’impedimento, giù ti fossi assiso,<br>
com’ a terra quïete in foco vivo».
</p>
<p>
Quinci rivolse inver’ lo cielo il viso.
</p>
</div>
<!--end canto-->
<div class="canto" id="CantoIII.II">
<p>
O voi che siete in piccioletta barca,<br>
desiderosi d’ascoltar, seguiti<br>
dietro al mio legno che cantando varca,
</p>
<p>
tornate a riveder li vostri liti:<br>
non vi mettete in pelago, ché forse,<br>
perdendo me, rimarreste smarriti.
</p>
<p>
L’acqua ch’io prendo già mai non si corse;<br>
Minerva spira, e conducemi Appollo,<br>
e nove Muse mi dimostran l’Orse.
</p>
<p>
Voialtri pochi che drizzaste il collo<br>
per tempo al pan de li angeli, del quale<br>
vivesi qui ma non sen vien satollo,
</p>
<p>
metter potete ben per l’alto sale<br>
vostro navigio, servando mio solco<br>
dinanzi a l’acqua che ritorna equale.
</p>
<p>
Que’ glorïosi che passaro al Colco<br>
non s’ammiraron come voi farete,<br>
quando Iasón vider fatto bifolco.
</p>
<p>
La concreata e perpetüa sete<br>
del deïforme regno cen portava<br>
veloci quasi come ’l ciel vedete.
</p>
<p>
Beatrice in suso, e io in lei guardava;<br>
e forse in tanto in quanto un quadrel posa<br>
e vola e da la noce si dischiava,
</p>
<p>
giunto mi vidi ove mirabil cosa<br>
mi torse il viso a sé; e però quella<br>
cui non potea mia cura essere ascosa,
</p>
<p>
volta ver’ me, sì lieta come bella,<br>
«Drizza la mente in Dio grata», mi disse,<br>
«che n’ha congiunti con la prima stella».
</p>
<p>
Parev’ a me che nube ne coprisse<br>
lucida, spessa, solida e pulita,<br>
quasi adamante che lo sol ferisse.
</p>
<p>
Per entro sé l’etterna margarita<br>
ne ricevette, com’ acqua recepe<br>
raggio di luce permanendo unita.
</p>
<p>
S’io era corpo, e qui non si concepe<br>
com’ una dimensione altra patio,<br>
ch’esser convien se corpo in corpo repe,
</p>
<p>
accender ne dovria più il disio<br>
di veder quella essenza in che si vede<br>
come nostra natura e Dio s’unio.
</p>
<p>
Lì si vedrà ciò che tenem per fede,<br>
non dimostrato, ma fia per sé noto<br>
a guisa del ver primo che l’uom crede.
</p>
<p>
Io rispuosi: «Madonna, sì devoto<br>
com’ esser posso più, ringrazio lui<br>
lo qual dal mortal mondo m’ha remoto.
</p>
<p>
Ma ditemi: che son li segni bui<br>
di questo corpo, che là giuso in terra<br>
fan di Cain favoleggiare altrui?».
</p>
<p>
Ella sorrise alquanto, e poi «S’elli erra<br>
l’oppinïon», mi disse, «d’i mortali<br>
dove chiave di senso non diserra,
</p>
<p>
certo non ti dovrien punger li strali<br>
d’ammirazione omai, poi dietro ai sensi<br>
vedi che la ragione ha corte l’ali.
</p>
<p>
Ma dimmi quel che tu da te ne pensi».<br>
E io: «Ciò che n’appar qua sù diverso<br>
credo che fanno i corpi rari e densi».
</p>
<p>
Ed ella: «Certo assai vedrai sommerso<br>
nel falso il creder tuo, se bene ascolti<br>
l’argomentar ch’io li farò avverso.
</p>
<p>
La spera ottava vi dimostra molti<br>
lumi, li quali e nel quale e nel quanto<br>
notar si posson di diversi volti.
</p>
<p>
Se raro e denso ciò facesser tanto,<br>
una sola virtù sarebbe in tutti,<br>
più e men distributa e altrettanto.
</p>
<p>
Virtù diverse esser convegnon frutti<br>
di princìpi formali, e quei, for ch’uno,<br>
seguiterieno a tua ragion distrutti.
</p>
<p>
Ancor, se raro fosse di quel bruno<br>
cagion che tu dimandi, o d’oltre in parte<br>
fora di sua materia sì digiuno
</p>
<p>
esto pianeto, o, sì come comparte<br>
lo grasso e ’l magro un corpo, così questo<br>
nel suo volume cangerebbe carte.
</p>
<p>
Se ’l primo fosse, fora manifesto<br>
ne l’eclissi del sol, per trasparere<br>
lo lume come in altro raro ingesto.
</p>
<p>
Questo non è: però è da vedere<br>
de l’altro; e s’elli avvien ch’io l’altro cassi,<br>
falsificato fia lo tuo parere.
</p>
<p>
S’elli è che questo raro non trapassi,<br>
esser conviene un termine da onde<br>
lo suo contrario più passar non lassi;
</p>
<p>
e indi l’altrui raggio si rifonde<br>
così come color torna per vetro<br>
lo qual di retro a sé piombo nasconde.
</p>
<p>
Or dirai tu ch’el si dimostra tetro<br>
ivi lo raggio più che in altre parti,<br>
per esser lì refratto più a retro.
</p>
<p>
Da questa instanza può deliberarti<br>
esperïenza, se già mai la provi,<br>
ch’esser suol fonte ai rivi di vostr’ arti.
</p>
<p>
Tre specchi prenderai; e i due rimovi<br>
da te d’un modo, e l’altro, più rimosso,<br>
tr’ambo li primi li occhi tuoi ritrovi.
</p>
<p>
Rivolto ad essi, fa che dopo il dosso<br>
ti stea un lume che i tre specchi accenda<br>
e torni a te da tutti ripercosso.
</p>
<p>
Ben che nel quanto tanto non si stenda<br>
la vista più lontana, lì vedrai<br>
come convien ch’igualmente risplenda.
</p>
<p>
Or, come ai colpi de li caldi rai<br>
de la neve riman nudo il suggetto<br>
e dal colore e dal freddo primai,
</p>
<p>
così rimaso te ne l’intelletto<br>
voglio informar di luce sì vivace,<br>
che ti tremolerà nel suo aspetto.
</p>
<p>
Dentro dal ciel de la divina pace<br>
si gira un corpo ne la cui virtute<br>
l’esser di tutto suo contento giace.
</p>
<p>
Lo ciel seguente, c’ha tante vedute,<br>
quell’ esser parte per diverse essenze,<br>
da lui distratte e da lui contenute.
</p>
<p>
Li altri giron per varie differenze<br>
le distinzion che dentro da sé hanno<br>
dispongono a lor fini e lor semenze.
</p>
<p>
Questi organi del mondo così vanno,<br>
come tu vedi omai, di grado in grado,<br>
che di sù prendono e di sotto fanno.
</p>
<p>
Riguarda bene omai sì com’ io vado<br>
per questo loco al vero che disiri,<br>
sì che poi sappi sol tener lo guado.
</p>
<p>
Lo moto e la virtù d’i santi giri,<br>
come dal fabbro l’arte del martello,<br>
da’ beati motor convien che spiri;
</p>
<p>
e ’l ciel cui tanti lumi fanno bello,<br>
de la mente profonda che lui volve<br>
prende l’image e fassene suggello.
</p>
<p>
E come l’alma dentro a vostra polve<br>
per differenti membra e conformate<br>
a diverse potenze si risolve,
</p>
<p>
così l’intelligenza sua bontate<br>
multiplicata per le stelle spiega,<br>
girando sé sovra sua unitate.
</p>
<p>
Virtù diversa fa diversa lega<br>
col prezïoso corpo ch’ella avviva,<br>
nel qual, sì come vita in voi, si lega.
</p>
<p>
Per la natura lieta onde deriva,<br>
la virtù mista per lo corpo luce<br>
come letizia per pupilla viva.
</p>
<p>
Da essa vien ciò che da luce a luce<br>
par differente, non da denso e raro;<br>
essa è formal principio che produce,
</p>
<p>
conforme a sua bontà, lo turbo e ’l chiaro».
</p>
</div>
<!--end canto-->
<div class="canto" id="CantoIII.III">
<p>
Quel sol che pria d’amor mi scaldò ’l petto,<br>
di bella verità m’avea scoverto,<br>
provando e riprovando, il dolce aspetto;
</p>
<p>
e io, per confessar corretto e certo<br>
me stesso, tanto quanto si convenne<br>
leva’ il capo a proferer più erto;
</p>
<p>
ma visïone apparve che ritenne<br>
a sé me tanto stretto, per vedersi,<br>
che di mia confession non mi sovvenne.
</p>
<p>
Quali per vetri trasparenti e tersi,<br>
o ver per acque nitide e tranquille,<br>
non sì profonde che i fondi sien persi,
</p>
<p>
tornan d’i nostri visi le postille<br>
debili sì, che perla in bianca fronte<br>
non vien men forte a le nostre pupille;
</p>
<p>
tali vid’ io più facce a parlar pronte;<br>
per ch’io dentro a l’error contrario corsi<br>
a quel ch’accese amor tra l’omo e ’l fonte.
</p>
<p>
Sùbito sì com’ io di lor m’accorsi,<br>
quelle stimando specchiati sembianti,<br>
per veder di cui fosser, li occhi torsi;
</p>
<p>
e nulla vidi, e ritorsili avanti<br>
dritti nel lume de la dolce guida,<br>
che, sorridendo, ardea ne li occhi santi.
</p>
<p>
«Non ti maravigliar perch’ io sorrida»,<br>
mi disse, «appresso il tuo püeril coto,<br>
poi sopra ’l vero ancor lo piè non fida,
</p>
<p>
ma te rivolve, come suole, a vòto:<br>
vere sustanze son ciò che tu vedi,<br>
qui rilegate per manco di voto.
</p>
<p>
Però parla con esse e odi e credi;<br>
ché la verace luce che le appaga<br>
da sé non lascia lor torcer li piedi».
</p>
<p>
E io a l’ombra che parea più vaga<br>
di ragionar, drizza’mi, e cominciai,<br>
quasi com’ uom cui troppa voglia smaga:
</p>
<p>
«O ben creato spirito, che a’ rai<br>
di vita etterna la dolcezza senti<br>
che, non gustata, non s’intende mai,
</p>
<p>
grazïoso mi fia se mi contenti<br>
del nome tuo e de la vostra sorte».<br>
Ond’ ella, pronta e con occhi ridenti:
</p>
<p>
«La nostra carità non serra porte<br>
a giusta voglia, se non come quella<br>
che vuol simile a sé tutta sua corte.
</p>
<p>
I’ fui nel mondo vergine sorella;<br>
e se la mente tua ben sé riguarda,<br>
non mi ti celerà l’esser più bella,
</p>
<p>
ma riconoscerai ch’i’ son Piccarda,<br>
che, posta qui con questi altri beati,<br>
beata sono in la spera più tarda.
</p>
<p>
Li nostri affetti, che solo infiammati<br>
son nel piacer de lo Spirito Santo,<br>
letizian del suo ordine formati.
</p>
<p>
E questa sorte che par giù cotanto,<br>
però n’è data, perché fuor negletti<br>
li nostri voti, e vòti in alcun canto».
</p>
<p>
Ond’ io a lei: «Ne’ mirabili aspetti<br>
vostri risplende non so che divino<br>
che vi trasmuta da’ primi concetti:
</p>
<p>
però non fui a rimembrar festino;<br>
ma or m’aiuta ciò che tu mi dici,<br>
sì che raffigurar m’è più latino.
</p>
<p>
Ma dimmi: voi che siete qui felici,<br>
disiderate voi più alto loco<br>
per più vedere e per più farvi amici?».
</p>
<p>
Con quelle altr’ ombre pria sorrise un poco;<br>
da indi mi rispuose tanto lieta,<br>
ch’arder parea d’amor nel primo foco:
</p>
<p>
«Frate, la nostra volontà quïeta<br>
virtù di carità, che fa volerne<br>
sol quel ch’avemo, e d’altro non ci asseta.
</p>
<p>
Se disïassimo esser più superne,<br>
foran discordi li nostri disiri<br>
dal voler di colui che qui ne cerne;
</p>
<p>
che vedrai non capere in questi giri,<br>
s’essere in carità è qui necesse,<br>
e se la sua natura ben rimiri.
</p>
<p>
Anzi è formale ad esto beato esse<br>
tenersi dentro a la divina voglia,<br>
per ch’una fansi nostre voglie stesse;
</p>
<p>
sì che, come noi sem di soglia in soglia<br>
per questo regno, a tutto il regno piace<br>
com’ a lo re che ’n suo voler ne ’nvoglia.
</p>
<p>
E ’n la sua volontade è nostra pace:<br>
ell’ è quel mare al qual tutto si move<br>
ciò ch’ella crïa o che natura face».
</p>
<p>
Chiaro mi fu allor come ogne dove<br>
in cielo è paradiso, etsi la grazia<br>
del sommo ben d’un modo non vi piove.
</p>
<p>
Ma sì com’ elli avvien, s’un cibo sazia<br>
e d’un altro rimane ancor la gola,<br>
che quel si chere e di quel si ringrazia,
</p>
<p>
così fec’ io con atto e con parola,<br>
per apprender da lei qual fu la tela<br>
onde non trasse infino a co la spuola.
</p>
<p>
«Perfetta vita e alto merto inciela<br>
donna più sù», mi disse, «a la cui norma<br>
nel vostro mondo giù si veste e vela,
</p>
<p>
perché fino al morir si vegghi e dorma<br>
con quello sposo ch’ogne voto accetta<br>
che caritate a suo piacer conforma.
</p>
<p>
Dal mondo, per seguirla, giovinetta<br>
fuggi’mi, e nel suo abito mi chiusi<br>
e promisi la via de la sua setta.
</p>
<p>
Uomini poi, a mal più ch’a bene usi,<br>
fuor mi rapiron de la dolce chiostra:<br>
Iddio si sa qual poi mia vita fusi.
</p>
<p>
E quest’ altro splendor che ti si mostra<br>
da la mia destra parte e che s’accende<br>
di tutto il lume de la spera nostra,
</p>
<p>
ciò ch’io dico di me, di sé intende;<br>
sorella fu, e così le fu tolta<br>
di capo l’ombra de le sacre bende.
</p>
<p>
Ma poi che pur al mondo fu rivolta<br>
contra suo grado e contra buona usanza,<br>
non fu dal vel del cor già mai disciolta.
</p>
<p>
Quest’ è la luce de la gran Costanza<br>
che del secondo vento di Soave<br>
generò ’l terzo e l’ultima possanza».
</p>
<p>
Così parlommi, e poi cominciò ‘Ave,<br>
Maria’ cantando, e cantando vanio<br>
come per acqua cupa cosa grave.
</p>
<p>
La vista mia, che tanto lei seguio<br>
quanto possibil fu, poi che la perse,<br>
volsesi al segno di maggior disio,
</p>
<p>
e a Beatrice tutta si converse;<br>
ma quella folgorò nel mïo sguardo<br>
sì che da prima il viso non sofferse;
</p>
<p>
e ciò mi fece a dimandar più tardo.
</p>
</div>
<!--end canto-->
<div class="canto" id="CantoIII.IV">
<p>
Intra due cibi, distanti e moventi<br>
d’un modo, prima si morria di fame,<br>
che liber’ omo l’un recasse ai denti;
</p>
<p>
sì si starebbe un agno intra due brame<br>
di fieri lupi, igualmente temendo;<br>
sì si starebbe un cane intra due dame:
</p>
<p>
per che, s’i’ mi tacea, me non riprendo,<br>
da li miei dubbi d’un modo sospinto,<br>
poi ch’era necessario, né commendo.
</p>
<p>
Io mi tacea, ma ’l mio disir dipinto<br>
m’era nel viso, e ’l dimandar con ello,<br>
più caldo assai che per parlar distinto.
</p>
<p>
Fé sì Beatrice qual fé Danïello,<br>
Nabuccodonosor levando d’ira,<br>
che l’avea fatto ingiustamente fello;
</p>
<p>
e disse: «Io veggio ben come ti tira<br>
uno e altro disio, sì che tua cura<br>
sé stessa lega sì che fuor non spira.
</p>
<p>
Tu argomenti: “Se ’l buon voler dura,<br>
la vïolenza altrui per qual ragione<br>
di meritar mi scema la misura?”.
</p>
<p>
Ancor di dubitar ti dà cagione<br>
parer tornarsi l’anime a le stelle,<br>
secondo la sentenza di Platone.
</p>
<p>
Queste son le question che nel tuo velle<br>
pontano igualmente; e però pria<br>
tratterò quella che più ha di felle.
</p>
<p>
D’i Serafin colui che più s’india,<br>
Moïsè, Samuel, e quel Giovanni<br>
che prender vuoli, io dico, non Maria,
</p>
<p>
non hanno in altro cielo i loro scanni<br>
che questi spirti che mo t’appariro,<br>
né hanno a l’esser lor più o meno anni;
</p>
<p>
ma tutti fanno bello il primo giro,<br>
e differentemente han dolce vita<br>
per sentir più e men l’etterno spiro.
</p>
<p>
Qui si mostraro, non perché sortita<br>
sia questa spera lor, ma per far segno<br>
de la celestïal c’ha men salita.
</p>
<p>
Così parlar conviensi al vostro ingegno,<br>
però che solo da sensato apprende<br>
ciò che fa poscia d’intelletto degno.
</p>
<p>
Per questo la Scrittura condescende<br>
a vostra facultate, e piedi e mano<br>
attribuisce a Dio e altro intende;
</p>
<p>
e Santa Chiesa con aspetto umano<br>
Gabrïel e Michel vi rappresenta,<br>
e l’altro che Tobia rifece sano.
</p>
<p>
Quel che Timeo de l’anime argomenta<br>
non è simile a ciò che qui si vede,<br>
però che, come dice, par che senta.
</p>
<p>
Dice che l’alma a la sua stella riede,<br>
credendo quella quindi esser decisa<br>
quando natura per forma la diede;
</p>
<p>
e forse sua sentenza è d’altra guisa<br>
che la voce non suona, ed esser puote<br>
con intenzion da non esser derisa.
</p>
<p>
S’elli intende tornare a queste ruote<br>
l’onor de la influenza e ’l biasmo, forse<br>
in alcun vero suo arco percuote.
</p>
<p>
Questo principio, male inteso, torse<br>
già tutto il mondo quasi, sì che Giove,<br>
Mercurio e Marte a nominar trascorse.
</p>
<p>
L’altra dubitazion che ti commove<br>
ha men velen, però che sua malizia<br>
non ti poria menar da me altrove.
</p>
<p>
Parere ingiusta la nostra giustizia<br>
ne li occhi d’i mortali, è argomento<br>
di fede e non d’eretica nequizia.
</p>
<p>
Ma perché puote vostro accorgimento<br>
ben penetrare a questa veritate,<br>
come disiri, ti farò contento.
</p>
<p>
Se vïolenza è quando quel che pate<br>
nïente conferisce a quel che sforza,<br>
non fuor quest’ alme per essa scusate:
</p>
<p>
ché volontà, se non vuol, non s’ammorza,<br>
ma fa come natura face in foco,<br>
se mille volte vïolenza il torza.
</p>
<p>
Per che, s’ella si piega assai o poco,<br>
segue la forza; e così queste fero<br>
possendo rifuggir nel santo loco.
</p>
<p>
Se fosse stato lor volere intero,<br>
come tenne Lorenzo in su la grada,<br>
e fece Muzio a la sua man severo,
</p>
<p>
così l’avria ripinte per la strada<br>
ond’ eran tratte, come fuoro sciolte;<br>
ma così salda voglia è troppo rada.
</p>
<p>
E per queste parole, se ricolte<br>
l’hai come dei, è l’argomento casso<br>
che t’avria fatto noia ancor più volte.
</p>
<p>
Ma or ti s’attraversa un altro passo<br>
dinanzi a li occhi, tal che per te stesso<br>
non usciresti: pria saresti lasso.
</p>
<p>
Io t’ho per certo ne la mente messo<br>
ch’alma beata non poria mentire,<br>
però ch’è sempre al primo vero appresso;
</p>
<p>
e poi potesti da Piccarda udire<br>
che l’affezion del vel Costanza tenne;<br>
sì ch’ella par qui meco contradire.
</p>
<p>
Molte fïate già, frate, addivenne<br>
che, per fuggir periglio, contra grato<br>
si fé di quel che far non si convenne;
</p>
<p>
come Almeone, che, di ciò pregato<br>
dal padre suo, la propria madre spense,<br>
per non perder pietà si fé spietato.
</p>
<p>
A questo punto voglio che tu pense<br>
che la forza al voler si mischia, e fanno<br>
sì che scusar non si posson l’offense.
</p>
<p>
Voglia assoluta non consente al danno;<br>
ma consentevi in tanto in quanto teme,<br>
se si ritrae, cadere in più affanno.
</p>
<p>
Però, quando Piccarda quello spreme,<br>
de la voglia assoluta intende, e io<br>
de l’altra; sì che ver diciamo insieme».
</p>
<p>
Cotal fu l’ondeggiar del santo rio<br>
ch’uscì del fonte ond’ ogne ver deriva;<br>
tal puose in pace uno e altro disio.
</p>
<p>
«O amanza del primo amante, o diva»,<br>
diss’ io appresso, «il cui parlar m’inonda<br>
e scalda sì, che più e più m’avviva,
</p>
<p>
non è l’affezion mia tanto profonda,<br>
che basti a render voi grazia per grazia;<br>
ma quei che vede e puote a ciò risponda.
</p>
<p>
Io veggio ben che già mai non si sazia<br>
nostro intelletto, se ’l ver non lo illustra<br>
di fuor dal qual nessun vero si spazia.
</p>
<p>
Posasi in esso, come fera in lustra,<br>
tosto che giunto l’ha; e giugner puollo:<br>
se non, ciascun disio sarebbe frustra.
</p>
<p>
Nasce per quello, a guisa di rampollo,<br>
a piè del vero il dubbio; ed è natura<br>
ch’al sommo pinge noi di collo in collo.
</p>
<p>
Questo m’invita, questo m’assicura<br>
con reverenza, donna, a dimandarvi<br>
d’un’altra verità che m’è oscura.
</p>
<p>
Io vo’ saper se l’uom può sodisfarvi<br>
ai voti manchi sì con altri beni,<br>
ch’a la vostra statera non sien parvi».
</p>
<p>
Beatrice mi guardò con li occhi pieni<br>
di faville d’amor così divini,<br>
che, vinta, mia virtute diè le reni,
</p>
<p>
e quasi mi perdei con li occhi chini.
</p>
</div>
<!--end canto-->
<div class="canto" id="CantoIII.V">
<p>
«S’io ti fiammeggio nel caldo d’amore<br>
di là dal modo che ’n terra si vede,<br>
sì che del viso tuo vinco il valore,
</p>
<p>
non ti maravigliar, ché ciò procede<br>
da perfetto veder, che, come apprende,<br>
così nel bene appreso move il piede.
</p>
<p>
Io veggio ben sì come già resplende<br>
ne l’intelletto tuo l’etterna luce,<br>
che, vista, sola e sempre amore accende;
</p>
<p>
e s’altra cosa vostro amor seduce,<br>
non è se non di quella alcun vestigio,<br>
mal conosciuto, che quivi traluce.
</p>
<p>
Tu vuo’ saper se con altro servigio,<br>
per manco voto, si può render tanto<br>
che l’anima sicuri di letigio».
</p>
<p>
Sì cominciò Beatrice questo canto;<br>
e sì com’ uom che suo parlar non spezza,<br>
continüò così ’l processo santo:
</p>
<p>
«Lo maggior don che Dio per sua larghezza<br>
fesse creando, e a la sua bontate<br>
più conformato, e quel ch’e’ più apprezza,
</p>
<p>
fu de la volontà la libertate;<br>
di che le creature intelligenti,<br>
e tutte e sole, fuoro e son dotate.
</p>
<p>
Or ti parrà, se tu quinci argomenti,<br>
l’alto valor del voto, s’è sì fatto<br>
che Dio consenta quando tu consenti;
</p>
<p>
ché, nel fermar tra Dio e l’omo il patto,<br>
vittima fassi di questo tesoro,<br>
tal quale io dico; e fassi col suo atto.
</p>
<p>
Dunque che render puossi per ristoro?<br>
Se credi bene usar quel c’hai offerto,<br>
di maltolletto vuo’ far buon lavoro.
</p>
<p>
Tu se’ omai del maggior punto certo;<br>
ma perché Santa Chiesa in ciò dispensa,<br>
che par contra lo ver ch’i’ t’ho scoverto,
</p>
<p>
convienti ancor sedere un poco a mensa,<br>
però che ’l cibo rigido c’hai preso,<br>
richiede ancora aiuto a tua dispensa.
</p>
<p>
Apri la mente a quel ch’io ti paleso<br>
e fermalvi entro; ché non fa scïenza,<br>
sanza lo ritenere, avere inteso.
</p>
<p>
Due cose si convegnono a l’essenza<br>
di questo sacrificio: l’una è quella<br>
di che si fa; l’altr’ è la convenenza.
</p>
<p>
Quest’ ultima già mai non si cancella<br>
se non servata; e intorno di lei<br>
sì preciso di sopra si favella:
</p>
<p>
però necessitato fu a li Ebrei<br>
pur l’offerere, ancor ch’alcuna offerta<br>
sì permutasse, come saver dei.
</p>
<p>
L’altra, che per materia t’è aperta,<br>
puote ben esser tal, che non si falla<br>
se con altra materia si converta.
</p>
<p>
Ma non trasmuti carco a la sua spalla<br>
per suo arbitrio alcun, sanza la volta<br>
e de la chiave bianca e de la gialla;
</p>
<p>
e ogne permutanza credi stolta,<br>
se la cosa dimessa in la sorpresa<br>
come ’l quattro nel sei non è raccolta.
</p>
<p>
Però qualunque cosa tanto pesa<br>
per suo valor che tragga ogne bilancia,<br>
sodisfar non si può con altra spesa.
</p>
<p>
Non prendan li mortali il voto a ciancia;<br>
siate fedeli, e a ciò far non bieci,<br>
come Ieptè a la sua prima mancia;
</p>
<p>
cui più si convenia dicer ‘Mal feci’,<br>
che, servando, far peggio; e così stolto<br>
ritrovar puoi il gran duca de’ Greci,
</p>
<p>
onde pianse Efigènia il suo bel volto,<br>
e fé pianger di sé i folli e i savi<br>
ch’udir parlar di così fatto cólto.
</p>
<p>
Siate, Cristiani, a muovervi più gravi:<br>
non siate come penna ad ogne vento,<br>
e non crediate ch’ogne acqua vi lavi.
</p>
<p>
Avete il novo e ’l vecchio Testamento,<br>
e ’l pastor de la Chiesa che vi guida;<br>
questo vi basti a vostro salvamento.
</p>
<p>
Se mala cupidigia altro vi grida,<br>
uomini siate, e non pecore matte,<br>
sì che ’l Giudeo di voi tra voi non rida!
</p>
<p>
Non fate com’ agnel che lascia il latte<br>
de la sua madre, e semplice e lascivo<br>
seco medesmo a suo piacer combatte!».
</p>
<p>
Così Beatrice a me com’ ïo scrivo;<br>
poi si rivolse tutta disïante<br>
a quella parte ove ’l mondo è più vivo.
</p>
<p>
Lo suo tacere e ’l trasmutar sembiante<br>
puoser silenzio al mio cupido ingegno,<br>
che già nuove questioni avea davante;
</p>
<p>
e sì come saetta che nel segno<br>
percuote pria che sia la corda queta,<br>
così corremmo nel secondo regno.
</p>
<p>
Quivi la donna mia vid’ io sì lieta,<br>
come nel lume di quel ciel si mise,<br>
che più lucente se ne fé ’l pianeta.
</p>
<p>
E se la stella si cambiò e rise,<br>
qual mi fec’ io che pur da mia natura<br>
trasmutabile son per tutte guise!
</p>
<p>
Come ’n peschiera ch’è tranquilla e pura<br>
traggonsi i pesci a ciò che vien di fori<br>
per modo che lo stimin lor pastura,
</p>
<p>
sì vid’ io ben più di mille splendori<br>
trarsi ver’ noi, e in ciascun s’udia:<br>
«Ecco chi crescerà li nostri amori».
</p>
<p>
E sì come ciascuno a noi venìa,<br>
vedeasi l’ombra piena di letizia<br>
nel folgór chiaro che di lei uscia.
</p>
<p>
Pensa, lettor, se quel che qui s’inizia<br>
non procedesse, come tu avresti<br>
di più savere angosciosa carizia;
</p>
<p>
e per te vederai come da questi<br>
m’era in disio d’udir lor condizioni,<br>
sì come a li occhi mi fur manifesti.
</p>
<p>
«O bene nato a cui veder li troni<br>
del trïunfo etternal concede grazia<br>
prima che la milizia s’abbandoni,
</p>
<p>
del lume che per tutto il ciel si spazia<br>
noi semo accesi; e però, se disii<br>
di noi chiarirti, a tuo piacer ti sazia».
</p>
<p>
Così da un di quelli spirti pii<br>
detto mi fu; e da Beatrice: «Dì, dì<br>
sicuramente, e credi come a dii».
</p>
<p>
«Io veggio ben sì come tu t’annidi<br>
nel proprio lume, e che de li occhi il traggi,<br>
perch’ e’ corusca sì come tu ridi;
</p>
<p>
ma non so chi tu se’, né perché aggi,<br>
anima degna, il grado de la spera<br>
che si vela a’ mortai con altrui raggi».
</p>
<p>
Questo diss’ io diritto a la lumera<br>
che pria m’avea parlato; ond’ ella fessi<br>
lucente più assai di quel ch’ell’ era.
</p>
<p>
Sì come il sol che si cela elli stessi<br>
per troppa luce, come ’l caldo ha róse<br>
le temperanze d’i vapori spessi,
</p>
<p>
per più letizia sì mi si nascose<br>
dentro al suo raggio la figura santa;<br>
e così chiusa chiusa mi rispuose
</p>
<p>
nel modo che ’l seguente canto canta.
</p>
</div>
<!--end canto-->
<div class="canto" id="CantoIII.VI">
<p>
«Poscia che Costantin l’aquila volse<br>
contr’ al corso del ciel, ch’ella seguio<br>
dietro a l’antico che Lavina tolse,
</p>
<p>
cento e cent’ anni e più l’uccel di Dio<br>
ne lo stremo d’Europa si ritenne,<br>
vicino a’ monti de’ quai prima uscìo;
</p>
<p>
e sotto l’ombra de le sacre penne<br>
governò ’l mondo lì di mano in mano,<br>
e, sì cangiando, in su la mia pervenne.
</p>
<p>
Cesare fui e son Iustinïano,<br>
che, per voler del primo amor ch’i’ sento,<br>
d’entro le leggi trassi il troppo e ’l vano.
</p>
<p>
E prima ch’io a l’ovra fossi attento,<br>
una natura in Cristo esser, non piùe,<br>
credea, e di tal fede era contento;
</p>
<p>
ma ’l benedetto Agapito, che fue<br>
sommo pastore, a la fede sincera<br>
mi dirizzò con le parole sue.
</p>
<p>
Io li credetti; e ciò che ’n sua fede era,<br>
vegg’ io or chiaro sì, come tu vedi<br>
ogni contradizione e falsa e vera.
</p>
<p>
Tosto che con la Chiesa mossi i piedi,<br>
a Dio per grazia piacque di spirarmi<br>
l’alto lavoro, e tutto ’n lui mi diedi;
</p>
<p>
e al mio Belisar commendai l’armi,<br>
cui la destra del ciel fu sì congiunta,<br>
che segno fu ch’i’ dovessi posarmi.
</p>
<p>
Or qui a la question prima s’appunta<br>
la mia risposta; ma sua condizione<br>
mi stringe a seguitare alcuna giunta,
</p>
<p>
perché tu veggi con quanta ragione<br>
si move contr’ al sacrosanto segno<br>
e chi ’l s’appropria e chi a lui s’oppone.
</p>
<p>
Vedi quanta virtù l’ha fatto degno<br>
di reverenza; e cominciò da l’ora<br>
che Pallante morì per darli regno.
</p>
<p>
Tu sai ch’el fece in Alba sua dimora<br>
per trecento anni e oltre, infino al fine<br>
che i tre a’ tre pugnar per lui ancora.
</p>
<p>
E sai ch’el fé dal mal de le Sabine<br>
al dolor di Lucrezia in sette regi,<br>
vincendo intorno le genti vicine.
</p>
<p>
Sai quel ch’el fé portato da li egregi<br>
Romani incontro a Brenno, incontro a Pirro,<br>
incontro a li altri principi e collegi;
</p>
<p>
onde Torquato e Quinzio, che dal cirro<br>
negletto fu nomato, i Deci e ’ Fabi<br>
ebber la fama che volontier mirro.
</p>
<p>
Esso atterrò l’orgoglio de li Aràbi<br>
che di retro ad Anibale passaro<br>
l’alpestre rocce, Po, di che tu labi.
</p>
<p>
Sott’ esso giovanetti trïunfaro<br>
Scipïone e Pompeo; e a quel colle<br>
sotto ’l qual tu nascesti parve amaro.
</p>
<p>
Poi, presso al tempo che tutto ’l ciel volle<br>
redur lo mondo a suo modo sereno,<br>
Cesare per voler di Roma il tolle.
</p>
<p>
E quel che fé da Varo infino a Reno,<br>
Isara vide ed Era e vide Senna<br>
e ogne valle onde Rodano è pieno.
</p>
<p>
Quel che fé poi ch’elli uscì di Ravenna<br>
e saltò Rubicon, fu di tal volo,<br>
che nol seguiteria lingua né penna.
</p>
<p>
Inver’ la Spagna rivolse lo stuolo,<br>
poi ver’ Durazzo, e Farsalia percosse<br>
sì ch’al Nil caldo si sentì del duolo.
</p>
<p>
Antandro e Simeonta, onde si mosse,<br>
rivide e là dov’ Ettore si cuba;<br>
e mal per Tolomeo poscia si scosse.
</p>
<p>
Da indi scese folgorando a Iuba;<br>
onde si volse nel vostro occidente,<br>
ove sentia la pompeana tuba.
</p>
<p>
Di quel che fé col baiulo seguente,<br>
Bruto con Cassio ne l’inferno latra,<br>
e Modena e Perugia fu dolente.
</p>
<p>
Piangene ancor la trista Cleopatra,<br>
che, fuggendoli innanzi, dal colubro<br>
la morte prese subitana e atra.
</p>
<p>
Con costui corse infino al lito rubro;<br>
con costui puose il mondo in tanta pace,<br>
che fu serrato a Giano il suo delubro.
</p>
<p>
Ma ciò che ’l segno che parlar mi face<br>
fatto avea prima e poi era fatturo<br>
per lo regno mortal ch’a lui soggiace,
</p>
<p>
diventa in apparenza poco e scuro,<br>
se in mano al terzo Cesare si mira<br>
con occhio chiaro e con affetto puro;
</p>
<p>
ché la viva giustizia che mi spira,<br>
li concedette, in mano a quel ch’i’ dico,<br>
gloria di far vendetta a la sua ira.
</p>
<p>
Or qui t’ammira in ciò ch’io ti replìco:<br>
poscia con Tito a far vendetta corse<br>
de la vendetta del peccato antico.
</p>
<p>
E quando il dente longobardo morse<br>
la Santa Chiesa, sotto le sue ali<br>
Carlo Magno, vincendo, la soccorse.
</p>
<p>
Omai puoi giudicar di quei cotali<br>
ch’io accusai di sopra e di lor falli,<br>
che son cagion di tutti vostri mali.
</p>
<p>
L’uno al pubblico segno i gigli gialli<br>
oppone, e l’altro appropria quello a parte,<br>
sì ch’è forte a veder chi più si falli.
</p>
<p>
Faccian li Ghibellin, faccian lor arte<br>
sott’ altro segno, ché mal segue quello<br>
sempre chi la giustizia e lui diparte;
</p>
<p>
e non l’abbatta esto Carlo novello<br>
coi Guelfi suoi, ma tema de li artigli<br>
ch’a più alto leon trasser lo vello.
</p>
<p>
Molte fïate già pianser li figli<br>
per la colpa del padre, e non si creda<br>
che Dio trasmuti l’armi per suoi gigli!
</p>
<p>
Questa picciola stella si correda<br>
d’i buoni spirti che son stati attivi<br>
perché onore e fama li succeda:
</p>
<p>
e quando li disiri poggian quivi,<br>
sì disvïando, pur convien che i raggi<br>
del vero amore in sù poggin men vivi.
</p>
<p>
Ma nel commensurar d’i nostri gaggi<br>
col merto è parte di nostra letizia,<br>
perché non li vedem minor né maggi.
</p>
<p>
Quindi addolcisce la viva giustizia<br>
in noi l’affetto sì, che non si puote<br>
torcer già mai ad alcuna nequizia.
</p>
<p>
Diverse voci fanno dolci note;<br>
così diversi scanni in nostra vita<br>
rendon dolce armonia tra queste rote.
</p>
<p>
E dentro a la presente margarita<br>
luce la luce di Romeo, di cui<br>
fu l’ovra grande e bella mal gradita.
</p>
<p>
Ma i Provenzai che fecer contra lui<br>
non hanno riso; e però mal cammina<br>
qual si fa danno del ben fare altrui.
</p>
<p>
Quattro figlie ebbe, e ciascuna reina,<br>
Ramondo Beringhiere, e ciò li fece<br>
Romeo, persona umìle e peregrina.
</p>
<p>
E poi il mosser le parole biece<br>
a dimandar ragione a questo giusto,<br>
che li assegnò sette e cinque per diece,
</p>
<p>
indi partissi povero e vetusto;<br>
e se ’l mondo sapesse il cor ch’elli ebbe<br>
mendicando sua vita a frusto a frusto,
</p>
<p>
assai lo loda, e più lo loderebbe».
</p>
</div>
<!--end canto-->
<div class="canto" id="CantoIII.VII">
<p>
«Osanna, sanctus Deus sabaòth,<br>
superillustrans claritate tua<br>
felices ignes horum malacòth!».
</p>
<p>
Così, volgendosi a la nota sua,<br>
fu viso a me cantare essa sustanza,<br>
sopra la qual doppio lume s’addua;
</p>
<p>
ed essa e l’altre mossero a sua danza,<br>
e quasi velocissime faville<br>
mi si velar di sùbita distanza.
</p>
<p>
Io dubitava e dicea ‘Dille, dille!’<br>
fra me, ‘dille’ dicea, ‘a la mia donna<br>
che mi diseta con le dolci stille’.
</p>
<p>
Ma quella reverenza che s’indonna<br>
di tutto me, pur per Be e per ice,<br>
mi richinava come l’uom ch’assonna.
</p>
<p>
Poco sofferse me cotal Beatrice<br>
e cominciò, raggiandomi d’un riso<br>
tal, che nel foco faria l’uom felice:
</p>
<p>
«Secondo mio infallibile avviso,<br>
come giusta vendetta giustamente<br>
punita fosse, t’ha in pensier miso;
</p>
<p>
ma io ti solverò tosto la mente;<br>
e tu ascolta, ché le mie parole<br>
di gran sentenza ti faran presente.
</p>
<p>
Per non soffrire a la virtù che vole<br>
freno a suo prode, quell’ uom che non nacque,<br>
dannando sé, dannò tutta sua prole;
</p>
<p>
onde l’umana specie inferma giacque<br>
giù per secoli molti in grande errore,<br>
fin ch’al Verbo di Dio discender piacque
</p>
<p>
u’ la natura, che dal suo fattore<br>
s’era allungata, unì a sé in persona<br>
con l’atto sol del suo etterno amore.
</p>
<p>
Or drizza il viso a quel ch’or si ragiona:<br>
questa natura al suo fattore unita,<br>
qual fu creata, fu sincera e buona;
</p>
<p>
ma per sé stessa pur fu ella sbandita<br>
di paradiso, però che si torse<br>
da via di verità e da sua vita.
</p>
<p>
La pena dunque che la croce porse<br>
s’a la natura assunta si misura,<br>
nulla già mai sì giustamente morse;
</p>
<p>
e così nulla fu di tanta ingiura,<br>
guardando a la persona che sofferse,<br>
in che era contratta tal natura.
</p>
<p>
Però d’un atto uscir cose diverse:<br>
ch’a Dio e a’ Giudei piacque una morte;<br>
per lei tremò la terra e ’l ciel s’aperse.
</p>
<p>
Non ti dee oramai parer più forte,<br>
quando si dice che giusta vendetta<br>
poscia vengiata fu da giusta corte.
</p>
<p>
Ma io veggi’ or la tua mente ristretta<br>
di pensiero in pensier dentro ad un nodo,<br>
del qual con gran disio solver s’aspetta.
</p>
<p>
Tu dici: “Ben discerno ciò ch’i’ odo;<br>
ma perché Dio volesse, m’è occulto,<br>
a nostra redenzion pur questo modo”.
</p>
<p>
Questo decreto, frate, sta sepulto<br>
a li occhi di ciascuno il cui ingegno<br>
ne la fiamma d’amor non è adulto.
</p>
<p>
Veramente, però ch’a questo segno<br>
molto si mira e poco si discerne,<br>
dirò perché tal modo fu più degno.
</p>
<p>
La divina bontà, che da sé sperne<br>
ogne livore, ardendo in sé, sfavilla<br>
sì che dispiega le bellezze etterne.
</p>
<p>
Ciò che da lei sanza mezzo distilla<br>
non ha poi fine, perché non si move<br>
la sua imprenta quand’ ella sigilla.
</p>
<p>
Ciò che da essa sanza mezzo piove<br>
libero è tutto, perché non soggiace<br>
a la virtute de le cose nove.
</p>
<p>
Più l’è conforme, e però più le piace;<br>
ché l’ardor santo ch’ogne cosa raggia,<br>
ne la più somigliante è più vivace.
</p>
<p>
Di tutte queste dote s’avvantaggia<br>
l’umana creatura, e s’una manca,<br>
di sua nobilità convien che caggia.
</p>
<p>
Solo il peccato è quel che la disfranca<br>
e falla dissimìle al sommo bene,<br>
per che del lume suo poco s’imbianca;
</p>
<p>
e in sua dignità mai non rivene,<br>
se non rïempie, dove colpa vòta,<br>
contra mal dilettar con giuste pene.
</p>
<p>
Vostra natura, quando peccò tota<br>
nel seme suo, da queste dignitadi,<br>
come di paradiso, fu remota;
</p>
<p>
né ricovrar potiensi, se tu badi<br>
ben sottilmente, per alcuna via,<br>
sanza passar per un di questi guadi:
</p>
<p>
o che Dio solo per sua cortesia<br>
dimesso avesse, o che l’uom per sé isso<br>
avesse sodisfatto a sua follia.
</p>
<p>
Ficca mo l’occhio per entro l’abisso<br>
de l’etterno consiglio, quanto puoi<br>
al mio parlar distrettamente fisso.
</p>
<p>
Non potea l’uomo ne’ termini suoi<br>
mai sodisfar, per non potere ir giuso<br>
con umiltate obedïendo poi,
</p>
<p>
quanto disobediendo intese ir suso;<br>
e questa è la cagion per che l’uom fue<br>
da poter sodisfar per sé dischiuso.
</p>
<p>
Dunque a Dio convenia con le vie sue<br>
riparar l’omo a sua intera vita,<br>
dico con l’una, o ver con amendue.
</p>
<p>
Ma perché l’ovra tanto è più gradita<br>
da l’operante, quanto più appresenta<br>
de la bontà del core ond’ ell’ è uscita,
</p>
<p>
la divina bontà che ’l mondo imprenta,<br>
di proceder per tutte le sue vie,<br>
a rilevarvi suso, fu contenta.
</p>
<p>
Né tra l’ultima notte e ’l primo die<br>
sì alto o sì magnifico processo,<br>
o per l’una o per l’altra, fu o fie:
</p>
<p>
ché più largo fu Dio a dar sé stesso<br>
per far l’uom sufficiente a rilevarsi,<br>
che s’elli avesse sol da sé dimesso;
</p>
<p>
e tutti li altri modi erano scarsi<br>
a la giustizia, se ’l Figliuol di Dio<br>
non fosse umilïato ad incarnarsi.
</p>
<p>
Or per empierti bene ogne disio,<br>
ritorno a dichiararti in alcun loco,<br>
perché tu veggi lì così com’ io.
</p>
<p>
Tu dici: “Io veggio l’acqua, io veggio il foco,<br>
l’aere e la terra e tutte lor misture<br>
venire a corruzione, e durar poco;
</p>
<p>
e queste cose pur furon creature;<br>
per che, se ciò ch’è detto è stato vero,<br>
esser dovrien da corruzion sicure”.
</p>
<p>
Li angeli, frate, e ’l paese sincero<br>
nel qual tu se’, dir si posson creati,<br>
sì come sono, in loro essere intero;
</p>
<p>
ma li alimenti che tu hai nomati<br>
e quelle cose che di lor si fanno<br>
da creata virtù sono informati.
</p>
<p>
Creata fu la materia ch’elli hanno;<br>
creata fu la virtù informante<br>
in queste stelle che ’ntorno a lor vanno.
</p>
<p>
L’anima d’ogne bruto e de le piante<br>
di complession potenzïata tira<br>
lo raggio e ’l moto de le luci sante;
</p>
<p>
ma vostra vita sanza mezzo spira<br>
la somma beninanza, e la innamora<br>
di sé sì che poi sempre la disira.
</p>
<p>
E quinci puoi argomentare ancora<br>
vostra resurrezion, se tu ripensi<br>
come l’umana carne fessi allora
</p>
<p>
che li primi parenti intrambo fensi».
</p>
</div>
<!--end canto-->
<div class="canto" id="CantoIII.VIII">
<p>
Solea creder lo mondo in suo periclo<br>
che la bella Ciprigna il folle amore<br>
raggiasse, volta nel terzo epiciclo;
</p>
<p>
per che non pur a lei faceano onore<br>
di sacrificio e di votivo grido<br>
le genti antiche ne l’antico errore;
</p>
<p>
ma Dïone onoravano e Cupido,<br>
quella per madre sua, questo per figlio,<br>
e dicean ch’el sedette in grembo a Dido;
</p>
<p>
e da costei ond’ io principio piglio<br>
pigliavano il vocabol de la stella<br>
che ’l sol vagheggia or da coppa or da ciglio.
</p>
<p>
Io non m’accorsi del salire in ella;<br>
ma d’esservi entro mi fé assai fede<br>
la donna mia ch’i’ vidi far più bella.
</p>
<p>
E come in fiamma favilla si vede,<br>
e come in voce voce si discerne,<br>
quand’ una è ferma e altra va e riede,
</p>
<p>
vid’ io in essa luce altre lucerne<br>
muoversi in giro più e men correnti,<br>
al modo, credo, di lor viste interne.
</p>
<p>
Di fredda nube non disceser venti,<br>
o visibili o no, tanto festini,<br>
che non paressero impediti e lenti
</p>
<p>
a chi avesse quei lumi divini<br>
veduti a noi venir, lasciando il giro<br>
pria cominciato in li alti Serafini;
</p>
<p>
e dentro a quei che più innanzi appariro<br>
sonava ‘Osanna’ sì, che unque poi<br>
di rïudir non fui sanza disiro.
</p>
<p>
Indi si fece l’un più presso a noi<br>
e solo incominciò: «Tutti sem presti<br>
al tuo piacer, perché di noi ti gioi.
</p>
<p>
Noi ci volgiam coi principi celesti<br>
d’un giro e d’un girare e d’una sete,<br>
ai quali tu del mondo già dicesti:
</p>
<p>
‘Voi che ’ntendendo il terzo ciel movete’;<br>
e sem sì pien d’amor, che, per piacerti,<br>
non fia men dolce un poco di quïete».
</p>
<p>
Poscia che li occhi miei si fuoro offerti<br>
a la mia donna reverenti, ed essa<br>
fatti li avea di sé contenti e certi,
</p>
<p>
rivolsersi a la luce che promessa<br>
tanto s’avea, e «Deh, chi siete?» fue<br>
la voce mia di grande affetto impressa.
</p>
<p>
E quanta e quale vid’ io lei far piùe<br>
per allegrezza nova che s’accrebbe,<br>
quando parlai, a l’allegrezze sue!
</p>
<p>
Così fatta, mi disse: «Il mondo m’ebbe<br>
giù poco tempo; e se più fosse stato,<br>
molto sarà di mal, che non sarebbe.
</p>
<p>
La mia letizia mi ti tien celato<br>
che mi raggia dintorno e mi nasconde<br>
quasi animal di sua seta fasciato.
</p>
<p>
Assai m’amasti, e avesti ben onde;<br>
che s’io fossi giù stato, io ti mostrava<br>
di mio amor più oltre che le fronde.
</p>
<p>
Quella sinistra riva che si lava<br>
di Rodano poi ch’è misto con Sorga,<br>
per suo segnore a tempo m’aspettava,
</p>
<p>
e quel corno d’Ausonia che s’imborga<br>
di Bari e di Gaeta e di Catona,<br>
da ove Tronto e Verde in mare sgorga.
</p>
<p>
Fulgeami già in fronte la corona<br>
di quella terra che ’l Danubio riga<br>
poi che le ripe tedesche abbandona.
</p>
<p>
E la bella Trinacria, che caliga<br>
tra Pachino e Peloro, sopra ’l golfo<br>
che riceve da Euro maggior briga,
</p>
<p>
non per Tifeo ma per nascente solfo,<br>
attesi avrebbe li suoi regi ancora,<br>
nati per me di Carlo e di Ridolfo,
</p>
<p>
se mala segnoria, che sempre accora<br>
li popoli suggetti, non avesse<br>
mosso Palermo a gridar: “Mora, mora!”.
</p>
<p>
E se mio frate questo antivedesse,<br>
l’avara povertà di Catalogna<br>
già fuggeria, perché non li offendesse;
</p>
<p>
ché veramente proveder bisogna<br>
per lui, o per altrui, sì ch’a sua barca<br>
carcata più d’incarco non si pogna.
</p>
<p>
La sua natura, che di larga parca<br>
discese, avria mestier di tal milizia<br>
che non curasse di mettere in arca».
</p>
<p>
«Però ch’i’ credo che l’alta letizia<br>
che ’l tuo parlar m’infonde, segnor mio,<br>
là ’ve ogne ben si termina e s’inizia,
</p>
<p>
per te si veggia come la vegg’ io,<br>
grata m’è più; e anco quest’ ho caro<br>
perché ’l discerni rimirando in Dio.
</p>
<p>
Fatto m’hai lieto, e così mi fa chiaro,<br>
poi che, parlando, a dubitar m’hai mosso<br>
com’ esser può, di dolce seme, amaro».
</p>
<p>
Questo io a lui; ed elli a me: «S’io posso<br>
mostrarti un vero, a quel che tu dimandi<br>
terrai lo viso come tien lo dosso.
</p>
<p>
Lo ben che tutto il regno che tu scandi<br>
volge e contenta, fa esser virtute<br>
sua provedenza in questi corpi grandi.
</p>
<p>
E non pur le nature provedute<br>
sono in la mente ch’è da sé perfetta,<br>
ma esse insieme con la lor salute:
</p>
<p>
per che quantunque quest’ arco saetta<br>
disposto cade a proveduto fine,<br>
sì come cosa in suo segno diretta.
</p>
<p>
Se ciò non fosse, il ciel che tu cammine<br>
producerebbe sì li suoi effetti,<br>
che non sarebbero arti, ma ruine;
</p>
<p>
e ciò esser non può, se li ’ntelletti<br>
che muovon queste stelle non son manchi,<br>
e manco il primo, che non li ha perfetti.
</p>
<p>
Vuo’ tu che questo ver più ti s’imbianchi?».<br>
E io: «Non già; ché impossibil veggio<br>
che la natura, in quel ch’è uopo, stanchi».
</p>
<p>
Ond’ elli ancora: «Or dì: sarebbe il peggio<br>
per l’omo in terra, se non fosse cive?».<br>
«Sì», rispuos’ io; «e qui ragion non cheggio».
</p>
<p>
«E puot’ elli esser, se giù non si vive<br>
diversamente per diversi offici?<br>
Non, se ’l maestro vostro ben vi scrive».
</p>
<p>
Sì venne deducendo infino a quici;<br>
poscia conchiuse: «Dunque esser diverse<br>
convien di vostri effetti le radici:
</p>
<p>
per ch’un nasce Solone e altro Serse,<br>
altro Melchisedèch e altro quello<br>
che, volando per l’aere, il figlio perse.
</p>
<p>
La circular natura, ch’è suggello<br>
a la cera mortal, fa ben sua arte,<br>
ma non distingue l’un da l’altro ostello.
</p>
<p>
Quinci addivien ch’Esaù si diparte<br>
per seme da Iacòb; e vien Quirino<br>
da sì vil padre, che si rende a Marte.
</p>
<p>
Natura generata il suo cammino<br>
simil farebbe sempre a’ generanti,<br>
se non vincesse il proveder divino.
</p>
<p>
Or quel che t’era dietro t’è davanti:<br>
ma perché sappi che di te mi giova,<br>
un corollario voglio che t’ammanti.
</p>
<p>
Sempre natura, se fortuna trova<br>
discorde a sé, com’ ogne altra semente<br>
fuor di sua regïon, fa mala prova.
</p>
<p>
E se ’l mondo là giù ponesse mente<br>
al fondamento che natura pone,<br>
seguendo lui, avria buona la gente.
</p>
<p>
Ma voi torcete a la religïone<br>
tal che fia nato a cignersi la spada,<br>
e fate re di tal ch’è da sermone;
</p>
<p>
onde la traccia vostra è fuor di strada».
</p>
</div>
<!--end canto-->
<div class="canto" id="CantoIII.IX">
<p>
Da poi che Carlo tuo, bella Clemenza,<br>
m’ebbe chiarito, mi narrò li ’nganni<br>
che ricever dovea la sua semenza;
</p>
<p>
ma disse: «Taci e lascia muover li anni»;<br>
sì ch’io non posso dir se non che pianto<br>
giusto verrà di retro ai vostri danni.
</p>
<p>
E già la vita di quel lume santo<br>
rivolta s’era al Sol che la rïempie<br>
come quel ben ch’a ogne cosa è tanto.
</p>
<p>
Ahi anime ingannate e fatture empie,<br>
che da sì fatto ben torcete i cuori,<br>
drizzando in vanità le vostre tempie!
</p>
<p>
Ed ecco un altro di quelli splendori<br>
ver’ me si fece, e ’l suo voler piacermi<br>
significava nel chiarir di fori.
</p>
<p>
Li occhi di Bëatrice, ch’eran fermi<br>
sovra me, come pria, di caro assenso<br>
al mio disio certificato fermi.
</p>
<p>
«Deh, metti al mio voler tosto compenso,<br>
beato spirto», dissi, «e fammi prova<br>
ch’i’ possa in te refletter quel ch’io penso!».
</p>
<p>
Onde la luce che m’era ancor nova,<br>
del suo profondo, ond’ ella pria cantava,<br>
seguette come a cui di ben far giova:
</p>
<p>
«In quella parte de la terra prava<br>
italica che siede tra Rïalto<br>
e le fontane di Brenta e di Piava,
</p>
<p>
si leva un colle, e non surge molt’ alto,<br>
là onde scese già una facella<br>
che fece a la contrada un grande assalto.
</p>
<p>
D’una radice nacqui e io ed ella:<br>
Cunizza fui chiamata, e qui refulgo<br>
perché mi vinse il lume d’esta stella;
</p>
<p>
ma lietamente a me medesma indulgo<br>
la cagion di mia sorte, e non mi noia;<br>
che parria forse forte al vostro vulgo.
</p>
<p>
Di questa luculenta e cara gioia<br>
del nostro cielo che più m’è propinqua,<br>
grande fama rimase; e pria che moia,
</p>
<p>
questo centesimo anno ancor s’incinqua:<br>
vedi se far si dee l’omo eccellente,<br>
sì ch’altra vita la prima relinqua.
</p>
<p>
E ciò non pensa la turba presente<br>
che Tagliamento e Adice richiude,<br>
né per esser battuta ancor si pente;
</p>
<p>
ma tosto fia che Padova al palude<br>
cangerà l’acqua che Vincenza bagna,<br>
per essere al dover le genti crude;
</p>
<p>
e dove Sile e Cagnan s’accompagna,<br>
tal signoreggia e va con la testa alta,<br>
che già per lui carpir si fa la ragna.
</p>
<p>
Piangerà Feltro ancora la difalta<br>
de l’empio suo pastor, che sarà sconcia<br>
sì, che per simil non s’entrò in malta.
</p>
<p>
Troppo sarebbe larga la bigoncia<br>
che ricevesse il sangue ferrarese,<br>
e stanco chi ’l pesasse a oncia a oncia,
</p>
<p>
che donerà questo prete cortese<br>
per mostrarsi di parte; e cotai doni<br>
conformi fieno al viver del paese.
</p>
<p>
Sù sono specchi, voi dicete Troni,<br>
onde refulge a noi Dio giudicante;<br>
sì che questi parlar ne paion buoni».
</p>
<p>
Qui si tacette; e fecemi sembiante<br>
che fosse ad altro volta, per la rota<br>
in che si mise com’ era davante.
</p>
<p>
L’altra letizia, che m’era già nota<br>
per cara cosa, mi si fece in vista<br>
qual fin balasso in che lo sol percuota.
</p>
<p>
Per letiziar là sù fulgor s’acquista,<br>
sì come riso qui; ma giù s’abbuia<br>
l’ombra di fuor, come la mente è trista.
</p>
<p>
«Dio vede tutto, e tuo veder s’inluia»,<br>
diss’ io, «beato spirto, sì che nulla<br>
voglia di sé a te puot’ esser fuia.
</p>
<p>
Dunque la voce tua, che ’l ciel trastulla<br>
sempre col canto di quei fuochi pii<br>
che di sei ali facen la coculla,
</p>
<p>
perché non satisface a’ miei disii?<br>
Già non attendere’ io tua dimanda,<br>
s’io m’intuassi, come tu t’inmii».
</p>
<p>
«La maggior valle in che l’acqua si spanda»,<br>
incominciaro allor le sue parole,<br>
«fuor di quel mar che la terra inghirlanda,
</p>
<p>
tra ’ discordanti liti contra ’l sole<br>
tanto sen va, che fa meridïano<br>
là dove l’orizzonte pria far suole.
</p>
<p>
Di quella valle fu’ io litorano<br>
tra Ebro e Macra, che per cammin corto<br>
parte lo Genovese dal Toscano.
</p>
<p>
Ad un occaso quasi e ad un orto<br>
Buggea siede e la terra ond’ io fui,<br>
che fé del sangue suo già caldo il porto.
</p>
<p>
Folco mi disse quella gente a cui<br>
fu noto il nome mio; e questo cielo<br>
di me s’imprenta, com’ io fe’ di lui;
</p>
<p>
ché più non arse la figlia di Belo,<br>
noiando e a Sicheo e a Creusa,<br>
di me, infin che si convenne al pelo;
</p>
<p>
né quella Rodopëa che delusa<br>
fu da Demofoonte, né Alcide<br>
quando Iole nel core ebbe rinchiusa.
</p>
<p>
Non però qui si pente, ma si ride,<br>
non de la colpa, ch’a mente non torna,<br>
ma del valor ch’ordinò e provide.
</p>
<p>
Qui si rimira ne l’arte ch’addorna<br>
cotanto affetto, e discernesi ’l bene<br>
per che ’l mondo di sù quel di giù torna.
</p>
<p>
Ma perché tutte le tue voglie piene<br>
ten porti che son nate in questa spera,<br>
proceder ancor oltre mi convene.
</p>
<p>
Tu vuo’ saper chi è in questa lumera<br>
che qui appresso me così scintilla<br>
come raggio di sole in acqua mera.
</p>
<p>
Or sappi che là entro si tranquilla<br>
Raab; e a nostr’ ordine congiunta,<br>
di lei nel sommo grado si sigilla.
</p>
<p>
Da questo cielo, in cui l’ombra s’appunta<br>
che ’l vostro mondo face, pria ch’altr’ alma<br>
del trïunfo di Cristo fu assunta.
</p>
<p>
Ben si convenne lei lasciar per palma<br>
in alcun cielo de l’alta vittoria<br>
che s’acquistò con l’una e l’altra palma,
</p>
<p>
perch’ ella favorò la prima gloria<br>
di Iosüè in su la Terra Santa,<br>
che poco tocca al papa la memoria.
</p>
<p>
La tua città, che di colui è pianta<br>
che pria volse le spalle al suo fattore<br>
e di cui è la ’nvidia tanto pianta,
</p>
<p>
produce e spande il maladetto fiore<br>
c’ha disvïate le pecore e li agni,<br>
però che fatto ha lupo del pastore.
</p>
<p>
Per questo l’Evangelio e i dottor magni<br>
son derelitti, e solo ai Decretali<br>
si studia, sì che pare a’ lor vivagni.
</p>
<p>
A questo intende il papa e ’ cardinali;<br>
non vanno i lor pensieri a Nazarette,<br>
là dove Gabrïello aperse l’ali.
</p>
<p>
Ma Vaticano e l’altre parti elette<br>
di Roma che son state cimitero<br>
a la milizia che Pietro seguette,
</p>
<p>
tosto libere fien de l’avoltero».
</p>
</div>
<!--end canto-->
<div class="canto" id="CantoIII.X">
<p>
Guardando nel suo Figlio con l’Amore<br>
che l’uno e l’altro etternalmente spira,<br>
lo primo e ineffabile Valore
</p>
<p>
quanto per mente e per loco si gira<br>
con tant’ ordine fé, ch’esser non puote<br>
sanza gustar di lui chi ciò rimira.
</p>
<p>
Leva dunque, lettore, a l’alte rote<br>
meco la vista, dritto a quella parte<br>
dove l’un moto e l’altro si percuote;
</p>
<p>
e lì comincia a vagheggiar ne l’arte<br>
di quel maestro che dentro a sé l’ama,<br>
tanto che mai da lei l’occhio non parte.
</p>
<p>
Vedi come da indi si dirama<br>
l’oblico cerchio che i pianeti porta,<br>
per sodisfare al mondo che li chiama.
</p>
<p>
Che se la strada lor non fosse torta,<br>
molta virtù nel ciel sarebbe in vano,<br>
e quasi ogne potenza qua giù morta;
</p>
<p>
e se dal dritto più o men lontano<br>
fosse ’l partire, assai sarebbe manco<br>
e giù e sù de l’ordine mondano.
</p>
<p>
Or ti riman, lettor, sovra ’l tuo banco,<br>
dietro pensando a ciò che si preliba,<br>
s’esser vuoi lieto assai prima che stanco.
</p>
<p>
Messo t’ho innanzi: omai per te ti ciba;<br>
ché a sé torce tutta la mia cura<br>
quella materia ond’ io son fatto scriba.
</p>
<p>
Lo ministro maggior de la natura,<br>
che del valor del ciel lo mondo imprenta<br>
e col suo lume il tempo ne misura,
</p>
<p>
con quella parte che sù si rammenta<br>
congiunto, si girava per le spire<br>
in che più tosto ognora s’appresenta;
</p>
<p>
e io era con lui; ma del salire<br>
non m’accors’ io, se non com’ uom s’accorge,<br>
anzi ’l primo pensier, del suo venire.
</p>
<p>
È Bëatrice quella che sì scorge<br>
di bene in meglio, sì subitamente<br>
che l’atto suo per tempo non si sporge.
</p>
<p>
Quant’ esser convenia da sé lucente<br>
quel ch’era dentro al sol dov’ io entra’mi,<br>
non per color, ma per lume parvente!
</p>
<p>
Perch’ io lo ’ngegno e l’arte e l’uso chiami,<br>
sì nol direi che mai s’imaginasse;<br>
ma creder puossi e di veder si brami.
</p>
<p>
E se le fantasie nostre son basse<br>
a tanta altezza, non è maraviglia;<br>
ché sopra ’l sol non fu occhio ch’andasse.
</p>
<p>
Tal era quivi la quarta famiglia<br>
de l’alto Padre, che sempre la sazia,<br>
mostrando come spira e come figlia.
</p>
<p>
E Bëatrice cominciò: «Ringrazia,<br>
ringrazia il Sol de li angeli, ch’a questo<br>
sensibil t’ha levato per sua grazia».
</p>
<p>
Cor di mortal non fu mai sì digesto<br>
a divozione e a rendersi a Dio<br>
con tutto ’l suo gradir cotanto presto,
</p>
<p>
come a quelle parole mi fec’ io;<br>
e sì tutto ’l mio amore in lui si mise,<br>
che Bëatrice eclissò ne l’oblio.
</p>
<p>
Non le dispiacque; ma sì se ne rise,<br>
che lo splendor de li occhi suoi ridenti<br>
mia mente unita in più cose divise.
</p>
<p>
Io vidi più folgór vivi e vincenti<br>
far di noi centro e di sé far corona,<br>
più dolci in voce che in vista lucenti:
</p>
<p>
così cinger la figlia di Latona<br>
vedem talvolta, quando l’aere è pregno,<br>
sì che ritenga il fil che fa la zona.
</p>
<p>
Ne la corte del cielo, ond’ io rivegno,<br>
si trovan molte gioie care e belle<br>
tanto che non si posson trar del regno;
</p>
<p>
e ’l canto di quei lumi era di quelle;<br>
chi non s’impenna sì che là sù voli,<br>
dal muto aspetti quindi le novelle.
</p>
<p>
Poi, sì cantando, quelli ardenti soli<br>
si fuor girati intorno a noi tre volte,<br>
come stelle vicine a’ fermi poli,
</p>
<p>
donne mi parver, non da ballo sciolte,<br>
ma che s’arrestin tacite, ascoltando<br>
fin che le nove note hanno ricolte.
</p>
<p>
E dentro a l’un senti’ cominciar: «Quando<br>
lo raggio de la grazia, onde s’accende<br>
verace amore e che poi cresce amando,
</p>
<p>
multiplicato in te tanto resplende,<br>
che ti conduce su per quella scala<br>
u’ sanza risalir nessun discende;
</p>
<p>
qual ti negasse il vin de la sua fiala<br>
per la tua sete, in libertà non fora<br>
se non com’ acqua ch’al mar non si cala.
</p>
<p>
Tu vuo’ saper di quai piante s’infiora<br>
questa ghirlanda che ’ntorno vagheggia<br>
la bella donna ch’al ciel t’avvalora.
</p>
<p>
Io fui de li agni de la santa greggia<br>
che Domenico mena per cammino<br>
u’ ben s’impingua se non si vaneggia.
</p>
<p>
Questi che m’è a destra più vicino,<br>
frate e maestro fummi, ed esso Alberto<br>
è di Cologna, e io Thomas d’Aquino.
</p>
<p>
Se sì di tutti li altri esser vuo’ certo,<br>
di retro al mio parlar ten vien col viso<br>
girando su per lo beato serto.
</p>
<p>
Quell’ altro fiammeggiare esce del riso<br>
di Grazïan, che l’uno e l’altro foro<br>
aiutò sì che piace in paradiso.
</p>
<p>
L’altro ch’appresso addorna il nostro coro,<br>
quel Pietro fu che con la poverella<br>
offerse a Santa Chiesa suo tesoro.
</p>
<p>
La quinta luce, ch’è tra noi più bella,<br>
spira di tale amor, che tutto ’l mondo<br>
là giù ne gola di saper novella:
</p>
<p>
entro v’è l’alta mente u’ sì profondo<br>
saver fu messo, che, se ’l vero è vero,<br>
a veder tanto non surse il secondo.
</p>
<p>
Appresso vedi il lume di quel cero<br>
che giù in carne più a dentro vide<br>
l’angelica natura e ’l ministero.
</p>
<p>
Ne l’altra piccioletta luce ride<br>
quello avvocato de’ tempi cristiani<br>
del cui latino Augustin si provide.
</p>
<p>
Or se tu l’occhio de la mente trani<br>
di luce in luce dietro a le mie lode,<br>
già de l’ottava con sete rimani.
</p>
<p>
Per vedere ogne ben dentro vi gode<br>
l’anima santa che ’l mondo fallace<br>
fa manifesto a chi di lei ben ode.
</p>
<p>
Lo corpo ond’ ella fu cacciata giace<br>
giuso in Cieldauro; ed essa da martiro<br>
e da essilio venne a questa pace.
</p>
<p>
Vedi oltre fiammeggiar l’ardente spiro<br>
d’Isidoro, di Beda e di Riccardo,<br>
che a considerar fu più che viro.
</p>
<p>
Questi onde a me ritorna il tuo riguardo,<br>
è ’l lume d’uno spirto che ’n pensieri<br>
gravi a morir li parve venir tardo:
</p>
<p>
essa è la luce etterna di Sigieri,<br>
che, leggendo nel Vico de li Strami,<br>
silogizzò invidïosi veri».
</p>
<p>
Indi, come orologio che ne chiami<br>
ne l’ora che la sposa di Dio surge<br>
a mattinar lo sposo perché l’ami,
</p>
<p>
che l’una parte e l’altra tira e urge,<br>
tin tin sonando con sì dolce nota,<br>
che ’l ben disposto spirto d’amor turge;
</p>
<p>
così vid’ ïo la gloriosa rota<br>
muoversi e render voce a voce in tempra<br>
e in dolcezza ch’esser non pò nota
</p>
<p>
se non colà dove gioir s’insempra.
</p>
</div>
<!--end canto-->
<div class="canto" id="CantoIII.XI">
<p>
O insensata cura de’ mortali,<br>
quanto son difettivi silogismi<br>
quei che ti fanno in basso batter l’ali!
</p>
<p>
Chi dietro a iura e chi ad amforismi<br>
sen giva, e chi seguendo sacerdozio,<br>
e chi regnar per forza o per sofismi,
</p>
<p>
e chi rubare e chi civil negozio,<br>
chi nel diletto de la carne involto<br>
s’affaticava e chi si dava a l’ozio,
</p>
<p>
quando, da tutte queste cose sciolto,<br>
con Bëatrice m’era suso in cielo<br>
cotanto glorïosamente accolto.
</p>
<p>
Poi che ciascuno fu tornato ne lo<br>
punto del cerchio in che avanti s’era,<br>
fermossi, come a candellier candelo.
</p>
<p>
E io senti’ dentro a quella lumera<br>
che pria m’avea parlato, sorridendo<br>
incominciar, faccendosi più mera:
</p>
<p>
«Così com’ io del suo raggio resplendo,<br>
sì, riguardando ne la luce etterna,<br>
li tuoi pensieri onde cagioni apprendo.
</p>
<p>
Tu dubbi, e hai voler che si ricerna<br>
in sì aperta e ’n sì distesa lingua<br>
lo dicer mio, ch’al tuo sentir si sterna,
</p>
<p>
ove dinanzi dissi: “U’ ben s’impingua”,<br>
e là u’ dissi: “Non nacque il secondo”;<br>
e qui è uopo che ben si distingua.
</p>
<p>
La provedenza, che governa il mondo<br>
con quel consiglio nel quale ogne aspetto<br>
creato è vinto pria che vada al fondo,
</p>
<p>
però che andasse ver’ lo suo diletto<br>
la sposa di colui ch’ad alte grida<br>
disposò lei col sangue benedetto,
</p>
<p>
in sé sicura e anche a lui più fida,<br>
due principi ordinò in suo favore,<br>
che quinci e quindi le fosser per guida.
</p>
<p>
L’un fu tutto serafico in ardore;<br>
l’altro per sapïenza in terra fue<br>
di cherubica luce uno splendore.
</p>
<p>
De l’un dirò, però che d’amendue<br>
si dice l’un pregiando, qual ch’om prende,<br>
perch’ ad un fine fur l’opere sue.
</p>
<p>
Intra Tupino e l’acqua che discende<br>
del colle eletto dal beato Ubaldo,<br>
fertile costa d’alto monte pende,
</p>
<p>
onde Perugia sente freddo e caldo<br>
da Porta Sole; e di rietro le piange<br>
per grave giogo Nocera con Gualdo.
</p>
<p>
Di questa costa, là dov’ ella frange<br>
più sua rattezza, nacque al mondo un sole,<br>
come fa questo talvolta di Gange.
</p>
<p>
Però chi d’esso loco fa parole,<br>
non dica Ascesi, ché direbbe corto,<br>
ma Orïente, se proprio dir vuole.
</p>
<p>
Non era ancor molto lontan da l’orto,<br>
ch’el cominciò a far sentir la terra<br>
de la sua gran virtute alcun conforto;
</p>
<p>
ché per tal donna, giovinetto, in guerra<br>
del padre corse, a cui, come a la morte,<br>
la porta del piacer nessun diserra;
</p>
<p>
e dinanzi a la sua spirital corte<br>
et coram patre le si fece unito;<br>
poscia di dì in dì l’amò più forte.
</p>
<p>
Questa, privata del primo marito,<br>
millecent’ anni e più dispetta e scura<br>
fino a costui si stette sanza invito;
</p>
<p>
né valse udir che la trovò sicura<br>
con Amiclate, al suon de la sua voce,<br>
colui ch’a tutto ’l mondo fé paura;
</p>
<p>
né valse esser costante né feroce,<br>
sì che, dove Maria rimase giuso,<br>
ella con Cristo pianse in su la croce.
</p>
<p>
Ma perch’ io non proceda troppo chiuso,<br>
Francesco e Povertà per questi amanti<br>
prendi oramai nel mio parlar diffuso.
</p>
<p>
La lor concordia e i lor lieti sembianti,<br>
amore e maraviglia e dolce sguardo<br>
facieno esser cagion di pensier santi;
</p>
<p>
tanto che ’l venerabile Bernardo<br>
si scalzò prima, e dietro a tanta pace<br>
corse e, correndo, li parve esser tardo.
</p>
<p>
Oh ignota ricchezza! oh ben ferace!<br>
Scalzasi Egidio, scalzasi Silvestro<br>
dietro a lo sposo, sì la sposa piace.
</p>
<p>
Indi sen va quel padre e quel maestro<br>
con la sua donna e con quella famiglia<br>
che già legava l’umile capestro.
</p>
<p>
Né li gravò viltà di cuor le ciglia<br>
per esser fi’ di Pietro Bernardone,<br>
né per parer dispetto a maraviglia;
</p>
<p>
ma regalmente sua dura intenzione<br>
ad Innocenzio aperse, e da lui ebbe<br>
primo sigillo a sua religïone.
</p>
<p>
Poi che la gente poverella crebbe<br>
dietro a costui, la cui mirabil vita<br>
meglio in gloria del ciel si canterebbe,
</p>
<p>
di seconda corona redimita<br>
fu per Onorio da l’Etterno Spiro<br>
la santa voglia d’esto archimandrita.
</p>
<p>
E poi che, per la sete del martiro,<br>
ne la presenza del Soldan superba<br>
predicò Cristo e li altri che ’l seguiro,
</p>
<p>
e per trovare a conversione acerba<br>
troppo la gente e per non stare indarno,<br>
redissi al frutto de l’italica erba,
</p>
<p>
nel crudo sasso intra Tevero e Arno<br>
da Cristo prese l’ultimo sigillo,<br>
che le sue membra due anni portarno.
</p>
<p>
Quando a colui ch’a tanto ben sortillo<br>
piacque di trarlo suso a la mercede<br>
ch’el meritò nel suo farsi pusillo,
</p>
<p>
a’ frati suoi, sì com’ a giuste rede,<br>
raccomandò la donna sua più cara,<br>
e comandò che l’amassero a fede;
</p>
<p>
e del suo grembo l’anima preclara<br>
mover si volle, tornando al suo regno,<br>
e al suo corpo non volle altra bara.
</p>
<p>
Pensa oramai qual fu colui che degno<br>
collega fu a mantener la barca<br>
di Pietro in alto mar per dritto segno;
</p>
<p>
e questo fu il nostro patrïarca;<br>
per che qual segue lui, com’ el comanda,<br>
discerner puoi che buone merce carca.
</p>
<p>
Ma ’l suo pecuglio di nova vivanda<br>
è fatto ghiotto, sì ch’esser non puote<br>
che per diversi salti non si spanda;
</p>
<p>
e quanto le sue pecore remote<br>
e vagabunde più da esso vanno,<br>
più tornano a l’ovil di latte vòte.
</p>
<p>
Ben son di quelle che temono ’l danno<br>
e stringonsi al pastor; ma son sì poche,<br>
che le cappe fornisce poco panno.
</p>
<p>
Or, se le mie parole non son fioche,<br>
se la tua audïenza è stata attenta,<br>
se ciò ch’è detto a la mente revoche,
</p>
<p>
in parte fia la tua voglia contenta,<br>
perché vedrai la pianta onde si scheggia,<br>
e vedra’ il corrègger che argomenta
</p>
<p>
“U’ ben s’impingua, se non si vaneggia”».
</p>
</div>
<!--end canto-->
<div class="canto" id="CantoIII.XII">
<p>
Sì tosto come l’ultima parola<br>
la benedetta fiamma per dir tolse,<br>
a rotar cominciò la santa mola;
</p>
<p>
e nel suo giro tutta non si volse<br>
prima ch’un’altra di cerchio la chiuse,<br>
e moto a moto e canto a canto colse;
</p>
<p>
canto che tanto vince nostre muse,<br>
nostre serene in quelle dolci tube,<br>
quanto primo splendor quel ch’e’ refuse.
</p>
<p>
Come si volgon per tenera nube<br>
due archi paralelli e concolori,<br>
quando Iunone a sua ancella iube,
</p>
<p>
nascendo di quel d’entro quel di fori,<br>
a guisa del parlar di quella vaga<br>
ch’amor consunse come sol vapori,
</p>
<p>
e fanno qui la gente esser presaga,<br>
per lo patto che Dio con Noè puose,<br>
del mondo che già mai più non s’allaga:
</p>
<p>
così di quelle sempiterne rose<br>
volgiensi circa noi le due ghirlande,<br>
e sì l’estrema a l’intima rispuose.
</p>
<p>
Poi che ’l tripudio e l’altra festa grande,<br>
sì del cantare e sì del fiammeggiarsi<br>
luce con luce gaudïose e blande,
</p>
<p>
insieme a punto e a voler quetarsi,<br>
pur come li occhi ch’al piacer che i move<br>
conviene insieme chiudere e levarsi;
</p>
<p>
del cor de l’una de le luci nove<br>
si mosse voce, che l’ago a la stella<br>
parer mi fece in volgermi al suo dove;
</p>
<p>
e cominciò: «L’amor che mi fa bella<br>
mi tragge a ragionar de l’altro duca<br>
per cui del mio sì ben ci si favella.
</p>
<p>
Degno è che, dov’ è l’un, l’altro s’induca:<br>
sì che, com’ elli ad una militaro,<br>
così la gloria loro insieme luca.
</p>
<p>
L’essercito di Cristo, che sì caro<br>
costò a rïarmar, dietro a la ’nsegna<br>
si movea tardo, sospeccioso e raro,
</p>
<p>
quando lo ’mperador che sempre regna<br>
provide a la milizia, ch’era in forse,<br>
per sola grazia, non per esser degna;
</p>
<p>
e, come è detto, a sua sposa soccorse<br>
con due campioni, al cui fare, al cui dire<br>
lo popol disvïato si raccorse.
</p>
<p>
In quella parte ove surge ad aprire<br>
Zefiro dolce le novelle fronde<br>
di che si vede Europa rivestire,
</p>
<p>
non molto lungi al percuoter de l’onde<br>
dietro a le quali, per la lunga foga,<br>
lo sol talvolta ad ogne uom si nasconde,
</p>
<p>
siede la fortunata Calaroga<br>
sotto la protezion del grande scudo<br>
in che soggiace il leone e soggioga:
</p>
<p>
dentro vi nacque l’amoroso drudo<br>
de la fede cristiana, il santo atleta<br>
benigno a’ suoi e a’ nemici crudo;
</p>
<p>
e come fu creata, fu repleta<br>
sì la sua mente di viva vertute<br>
che, ne la madre, lei fece profeta.
</p>
<p>
Poi che le sponsalizie fuor compiute<br>
al sacro fonte intra lui e la Fede,<br>
u’ si dotar di mutüa salute,
</p>
<p>
la donna che per lui l’assenso diede,<br>
vide nel sonno il mirabile frutto<br>
ch’uscir dovea di lui e de le rede;
</p>
<p>
e perché fosse qual era in costrutto,<br>
quinci si mosse spirito a nomarlo<br>
del possessivo di cui era tutto.
</p>
<p>
Domenico fu detto; e io ne parlo<br>
sì come de l’agricola che Cristo<br>
elesse a l’orto suo per aiutarlo.
</p>
<p>
Ben parve messo e famigliar di Cristo:<br>
che ’l primo amor che ’n lui fu manifesto,<br>
fu al primo consiglio che diè Cristo.
</p>
<p>
Spesse fïate fu tacito e desto<br>
trovato in terra da la sua nutrice,<br>
come dicesse: ‘Io son venuto a questo’.
</p>
<p>
Oh padre suo veramente Felice!<br>
oh madre sua veramente Giovanna,<br>
se, interpretata, val come si dice!
</p>
<p>
Non per lo mondo, per cui mo s’affanna<br>
di retro ad Ostïense e a Taddeo,<br>
ma per amor de la verace manna
</p>
<p>
in picciol tempo gran dottor si feo;<br>
tal che si mise a circüir la vigna<br>
che tosto imbianca, se ’l vignaio è reo.
</p>
<p>
E a la sedia che fu già benigna<br>
più a’ poveri giusti, non per lei,<br>
ma per colui che siede, che traligna,
</p>
<p>
non dispensare o due o tre per sei,<br>
non la fortuna di prima vacante,<br>
non decimas, quae sunt pauperum Dei,
</p>
<p>
addimandò, ma contro al mondo errante<br>
licenza di combatter per lo seme<br>
del qual ti fascian ventiquattro piante.
</p>
<p>
Poi, con dottrina e con volere insieme,<br>
con l’officio appostolico si mosse<br>
quasi torrente ch’alta vena preme;
</p>
<p>
e ne li sterpi eretici percosse<br>
l’impeto suo, più vivamente quivi<br>
dove le resistenze eran più grosse.
</p>
<p>
Di lui si fecer poi diversi rivi<br>
onde l’orto catolico si riga,<br>
sì che i suoi arbuscelli stan più vivi.
</p>
<p>
Se tal fu l’una rota de la biga<br>
in che la Santa Chiesa si difese<br>
e vinse in campo la sua civil briga,
</p>
<p>
ben ti dovrebbe assai esser palese<br>
l’eccellenza de l’altra, di cui Tomma<br>
dinanzi al mio venir fu sì cortese.
</p>
<p>
Ma l’orbita che fé la parte somma<br>
di sua circunferenza, è derelitta,<br>
sì ch’è la muffa dov’ era la gromma.
</p>
<p>
La sua famiglia, che si mosse dritta<br>
coi piedi a le sue orme, è tanto volta,<br>
che quel dinanzi a quel di retro gitta;
</p>
<p>
e tosto si vedrà de la ricolta<br>
de la mala coltura, quando il loglio<br>
si lagnerà che l’arca li sia tolta.
</p>
<p>
Ben dico, chi cercasse a foglio a foglio<br>
nostro volume, ancor troveria carta<br>
u’ leggerebbe “I’ mi son quel ch’i’ soglio”;
</p>
<p>
ma non fia da Casal né d’Acquasparta,<br>
là onde vegnon tali a la scrittura,<br>
ch’uno la fugge e altro la coarta.
</p>
<p>
Io son la vita di Bonaventura<br>
da Bagnoregio, che ne’ grandi offici<br>
sempre pospuosi la sinistra cura.
</p>
<p>
Illuminato e Augustin son quici,<br>
che fuor de’ primi scalzi poverelli<br>
che nel capestro a Dio si fero amici.
</p>
<p>
Ugo da San Vittore è qui con elli,<br>
e Pietro Mangiadore e Pietro Spano,<br>
lo qual giù luce in dodici libelli;
</p>
<p>
Natàn profeta e ’l metropolitano<br>
Crisostomo e Anselmo e quel Donato<br>
ch’a la prim’ arte degnò porre mano.
</p>
<p>
Rabano è qui, e lucemi dallato<br>
il calavrese abate Giovacchino<br>
di spirito profetico dotato.
</p>
<p>
Ad inveggiar cotanto paladino<br>
mi mosse l’infiammata cortesia<br>
di fra Tommaso e ’l discreto latino;
</p>
<p>
e mosse meco questa compagnia».
</p>
</div>
<!--end canto-->
<div class="canto" id="CantoIII.XIII">
<p>
Imagini, chi bene intender cupe<br>
quel ch’i’ or vidi—e ritegna l’image,<br>
mentre ch’io dico, come ferma rupe—,
</p>
<p>
quindici stelle che ’n diverse plage<br>
lo ciel avvivan di tanto sereno<br>
che soperchia de l’aere ogne compage;
</p>
<p>
imagini quel carro a cu’ il seno<br>
basta del nostro cielo e notte e giorno,<br>
sì ch’al volger del temo non vien meno;
</p>
<p>
imagini la bocca di quel corno<br>
che si comincia in punta de lo stelo<br>
a cui la prima rota va dintorno,
</p>
<p>
aver fatto di sé due segni in cielo,<br>
qual fece la figliuola di Minoi<br>
allora che sentì di morte il gelo;
</p>
<p>
e l’un ne l’altro aver li raggi suoi,<br>
e amendue girarsi per maniera<br>
che l’uno andasse al primo e l’altro al poi;
</p>
<p>
e avrà quasi l’ombra de la vera<br>
costellazione e de la doppia danza<br>
che circulava il punto dov’ io era:
</p>
<p>
poi ch’è tanto di là da nostra usanza,<br>
quanto di là dal mover de la Chiana<br>
si move il ciel che tutti li altri avanza.
</p>
<p>
Lì si cantò non Bacco, non Peana,<br>
ma tre persone in divina natura,<br>
e in una persona essa e l’umana.
</p>
<p>
Compié ’l cantare e ’l volger sua misura;<br>
e attesersi a noi quei santi lumi,<br>
felicitando sé di cura in cura.
</p>
<p>
Ruppe il silenzio ne’ concordi numi<br>
poscia la luce in che mirabil vita<br>
del poverel di Dio narrata fumi,
</p>
<p>
e disse: «Quando l’una paglia è trita,<br>
quando la sua semenza è già riposta,<br>
a batter l’altra dolce amor m’invita.
</p>
<p>
Tu credi che nel petto onde la costa<br>
si trasse per formar la bella guancia<br>
il cui palato a tutto ’l mondo costa,
</p>
<p>
e in quel che, forato da la lancia,<br>
e prima e poscia tanto sodisfece,<br>
che d’ogne colpa vince la bilancia,
</p>
<p>
quantunque a la natura umana lece<br>
aver di lume, tutto fosse infuso<br>
da quel valor che l’uno e l’altro fece;
</p>
<p>
e però miri a ciò ch’io dissi suso,<br>
quando narrai che non ebbe ’l secondo<br>
lo ben che ne la quinta luce è chiuso.
</p>
<p>
Or apri li occhi a quel ch’io ti rispondo,<br>
e vedräi il tuo credere e ’l mio dire<br>
nel vero farsi come centro in tondo.
</p>
<p>
Ciò che non more e ciò che può morire<br>
non è se non splendor di quella idea<br>
che partorisce, amando, il nostro Sire;
</p>
<p>
ché quella viva luce che sì mea<br>
dal suo lucente, che non si disuna<br>
da lui né da l’amor ch’a lor s’intrea,
</p>
<p>
per sua bontate il suo raggiare aduna,<br>
quasi specchiato, in nove sussistenze,<br>
etternalmente rimanendosi una.
</p>
<p>
Quindi discende a l’ultime potenze<br>
giù d’atto in atto, tanto divenendo,<br>
che più non fa che brevi contingenze;
</p>
<p>
e queste contingenze essere intendo<br>
le cose generate, che produce<br>
con seme e sanza seme il ciel movendo.
</p>
<p>
La cera di costoro e chi la duce<br>
non sta d’un modo; e però sotto ’l segno<br>
idëale poi più e men traluce.
</p>
<p>
Ond’ elli avvien ch’un medesimo legno,<br>
secondo specie, meglio e peggio frutta;<br>
e voi nascete con diverso ingegno.
</p>
<p>
Se fosse a punto la cera dedutta<br>
e fosse il cielo in sua virtù supprema,<br>
la luce del suggel parrebbe tutta;
</p>
<p>
ma la natura la dà sempre scema,<br>
similemente operando a l’artista<br>
ch’a l’abito de l’arte ha man che trema.
</p>
<p>
Però se ’l caldo amor la chiara vista<br>
de la prima virtù dispone e segna,<br>
tutta la perfezion quivi s’acquista.
</p>
<p>
Così fu fatta già la terra degna<br>
di tutta l’animal perfezïone;<br>
così fu fatta la Vergine pregna;
</p>
<p>
sì ch’io commendo tua oppinïone,<br>
che l’umana natura mai non fue<br>
né fia qual fu in quelle due persone.
</p>
<p>
Or s’i’ non procedesse avanti piùe,<br>
‘Dunque, come costui fu sanza pare?’<br>
comincerebber le parole tue.
</p>
<p>
Ma perché paia ben ciò che non pare,<br>
pensa chi era, e la cagion che ’l mosse,<br>
quando fu detto “Chiedi”, a dimandare.
</p>
<p>
Non ho parlato sì, che tu non posse<br>
ben veder ch’el fu re, che chiese senno<br>
acciò che re sufficïente fosse;
</p>
<p>
non per sapere il numero in che enno<br>
li motor di qua sù, o se necesse<br>
con contingente mai necesse fenno;
</p>
<p>
non si est dare primum motum esse,<br>
o se del mezzo cerchio far si puote<br>
trïangol sì ch’un retto non avesse.
</p>
<p>
Onde, se ciò ch’io dissi e questo note,<br>
regal prudenza è quel vedere impari<br>
in che lo stral di mia intenzion percuote;
</p>
<p>
e se al “surse” drizzi li occhi chiari,<br>
vedrai aver solamente respetto<br>
ai regi, che son molti, e ’ buon son rari.
</p>
<p>
Con questa distinzion prendi ’l mio detto;<br>
e così puote star con quel che credi<br>
del primo padre e del nostro Diletto.
</p>
<p>
E questo ti sia sempre piombo a’ piedi,<br>
per farti mover lento com’ uom lasso<br>
e al sì e al no che tu non vedi:
</p>
<p>
ché quelli è tra li stolti bene a basso,<br>
che sanza distinzione afferma e nega<br>
ne l’un così come ne l’altro passo;
</p>
<p>
perch’ elli ’ncontra che più volte piega<br>
l’oppinïon corrente in falsa parte,<br>
e poi l’affetto l’intelletto lega.
</p>
<p>
Vie più che ’ndarno da riva si parte,<br>
perché non torna tal qual e’ si move,<br>
chi pesca per lo vero e non ha l’arte.
</p>
<p>
E di ciò sono al mondo aperte prove<br>
Parmenide, Melisso e Brisso e molti,<br>
li quali andaro e non sapëan dove;
</p>
<p>
sì fé Sabellio e Arrio e quelli stolti<br>
che furon come spade a le Scritture<br>
in render torti li diritti volti.
</p>
<p>
Non sien le genti, ancor, troppo sicure<br>
a giudicar, sì come quei che stima<br>
le biade in campo pria che sien mature;
</p>
<p>
ch’i’ ho veduto tutto ’l verno prima<br>
lo prun mostrarsi rigido e feroce,<br>
poscia portar la rosa in su la cima;
</p>
<p>
e legno vidi già dritto e veloce<br>
correr lo mar per tutto suo cammino,<br>
perire al fine a l’intrar de la foce.
</p>
<p>
Non creda donna Berta e ser Martino,<br>
per vedere un furare, altro offerere,<br>
vederli dentro al consiglio divino;
</p>
<p>
ché quel può surgere, e quel può cadere».
</p>
</div>
<!--end canto-->
<div class="canto" id="CantoIII.XIV">
<p>
Dal centro al cerchio, e sì dal cerchio al centro<br>
movesi l’acqua in un ritondo vaso,<br>
secondo ch’è percosso fuori o dentro:
</p>
<p>
ne la mia mente fé sùbito caso<br>
questo ch’io dico, sì come si tacque<br>
la glorïosa vita di Tommaso,
</p>
<p>
per la similitudine che nacque<br>
del suo parlare e di quel di Beatrice,<br>
a cui sì cominciar, dopo lui, piacque:
</p>
<p>
«A costui fa mestieri, e nol vi dice<br>
né con la voce né pensando ancora,<br>
d’un altro vero andare a la radice.
</p>
<p>
Diteli se la luce onde s’infiora<br>
vostra sustanza, rimarrà con voi<br>
etternalmente sì com’ ell’ è ora;
</p>
<p>
e se rimane, dite come, poi<br>
che sarete visibili rifatti,<br>
esser porà ch’al veder non vi nòi».
</p>
<p>
Come, da più letizia pinti e tratti,<br>
a la fïata quei che vanno a rota<br>
levan la voce e rallegrano li atti,
</p>
<p>
così, a l’orazion pronta e divota,<br>
li santi cerchi mostrar nova gioia<br>
nel torneare e ne la mira nota.
</p>
<p>
Qual si lamenta perché qui si moia<br>
per viver colà sù, non vide quive<br>
lo refrigerio de l’etterna ploia.
</p>
<p>
Quell’ uno e due e tre che sempre vive<br>
e regna sempre in tre e ’n due e ’n uno,<br>
non circunscritto, e tutto circunscrive,
</p>
<p>
tre volte era cantato da ciascuno<br>
di quelli spirti con tal melodia,<br>
ch’ad ogne merto saria giusto muno.
</p>
<p>
E io udi’ ne la luce più dia<br>
del minor cerchio una voce modesta,<br>
forse qual fu da l’angelo a Maria,
</p>
<p>
risponder: «Quanto fia lunga la festa<br>
di paradiso, tanto il nostro amore<br>
si raggerà dintorno cotal vesta.
</p>
<p>
La sua chiarezza séguita l’ardore;<br>
l’ardor la visïone, e quella è tanta,<br>
quant’ ha di grazia sovra suo valore.
</p>
<p>
Come la carne glorïosa e santa<br>
fia rivestita, la nostra persona<br>
più grata fia per esser tutta quanta;
</p>
<p>
per che s’accrescerà ciò che ne dona<br>
di gratüito lume il sommo bene,<br>
lume ch’a lui veder ne condiziona;
</p>
<p>
onde la visïon crescer convene,<br>
crescer l’ardor che di quella s’accende,<br>
crescer lo raggio che da esso vene.
</p>
<p>
Ma sì come carbon che fiamma rende,<br>
e per vivo candor quella soverchia,<br>
sì che la sua parvenza si difende;
</p>
<p>
così questo folgór che già ne cerchia<br>
fia vinto in apparenza da la carne<br>
che tutto dì la terra ricoperchia;
</p>
<p>
né potrà tanta luce affaticarne:<br>
ché li organi del corpo saran forti<br>
a tutto ciò che potrà dilettarne».
</p>
<p>
Tanto mi parver sùbiti e accorti<br>
e l’uno e l’altro coro a dicer «Amme!»,<br>
che ben mostrar disio d’i corpi morti:
</p>
<p>
forse non pur per lor, ma per le mamme,<br>
per li padri e per li altri che fuor cari<br>
anzi che fosser sempiterne fiamme.
</p>
<p>
Ed ecco intorno, di chiarezza pari,<br>
nascere un lustro sopra quel che v’era,<br>
per guisa d’orizzonte che rischiari.
</p>
<p>
E sì come al salir di prima sera<br>
comincian per lo ciel nove parvenze,<br>
sì che la vista pare e non par vera,
</p>
<p>
parvemi lì novelle sussistenze<br>
cominciare a vedere, e fare un giro<br>
di fuor da l’altre due circunferenze.
</p>
<p>
Oh vero sfavillar del Santo Spiro!<br>
come si fece sùbito e candente<br>
a li occhi miei che, vinti, nol soffriro!
</p>
<p>
Ma Bëatrice sì bella e ridente<br>
mi si mostrò, che tra quelle vedute<br>
si vuol lasciar che non seguir la mente.
</p>
<p>
Quindi ripreser li occhi miei virtute<br>
a rilevarsi; e vidimi translato<br>
sol con mia donna in più alta salute.
</p>
<p>
Ben m’accors’ io ch’io era più levato,<br>
per l’affocato riso de la stella,<br>
che mi parea più roggio che l’usato.
</p>
<p>
Con tutto ’l core e con quella favella<br>
ch’è una in tutti, a Dio feci olocausto,<br>
qual conveniesi a la grazia novella.
</p>
<p>
E non er’ anco del mio petto essausto<br>
l’ardor del sacrificio, ch’io conobbi<br>
esso litare stato accetto e fausto;
</p>
<p>
ché con tanto lucore e tanto robbi<br>
m’apparvero splendor dentro a due raggi,<br>
ch’io dissi: «O Elïòs che sì li addobbi!».
</p>
<p>
Come distinta da minori e maggi<br>
lumi biancheggia tra ’ poli del mondo<br>
Galassia sì, che fa dubbiar ben saggi;
</p>
<p>
sì costellati facean nel profondo<br>
Marte quei raggi il venerabil segno<br>
che fan giunture di quadranti in tondo.
</p>
<p>
Qui vince la memoria mia lo ’ngegno;<br>
ché quella croce lampeggiava Cristo,<br>
sì ch’io non so trovare essempro degno;
</p>
<p>
ma chi prende sua croce e segue Cristo,<br>
ancor mi scuserà di quel ch’io lasso,<br>
vedendo in quell’ albor balenar Cristo.
</p>
<p>
Di corno in corno e tra la cima e ’l basso<br>
si movien lumi, scintillando forte<br>
nel congiugnersi insieme e nel trapasso:
</p>
<p>
così si veggion qui diritte e torte,<br>
veloci e tarde, rinovando vista,<br>
le minuzie d’i corpi, lunghe e corte,
</p>
<p>
moversi per lo raggio onde si lista<br>
talvolta l’ombra che, per sua difesa,<br>
la gente con ingegno e arte acquista.
</p>
<p>
E come giga e arpa, in tempra tesa<br>
di molte corde, fa dolce tintinno<br>
a tal da cui la nota non è intesa,
</p>
<p>
così da’ lumi che lì m’apparinno<br>
s’accogliea per la croce una melode<br>
che mi rapiva, sanza intender l’inno.
</p>
<p>
Ben m’accors’ io ch’elli era d’alte lode,<br>
però ch’a me venìa «Resurgi» e «Vinci»<br>
come a colui che non intende e ode.
</p>
<p>
Ïo m’innamorava tanto quinci,<br>
che ’nfino a lì non fu alcuna cosa<br>
che mi legasse con sì dolci vinci.
</p>
<p>
Forse la mia parola par troppo osa,<br>
posponendo il piacer de li occhi belli,<br>
ne’ quai mirando mio disio ha posa;
</p>
<p>
ma chi s’avvede che i vivi suggelli<br>
d’ogne bellezza più fanno più suso,<br>
e ch’io non m’era lì rivolto a quelli,
</p>
<p>
escusar puommi di quel ch’io m’accuso<br>
per escusarmi, e vedermi dir vero:<br>
ché ’l piacer santo non è qui dischiuso,
</p>
<p>
perché si fa, montando, più sincero.
</p>
</div>
<!--end canto-->
<div class="canto" id="CantoIII.XV">
<p>
Benigna volontade in che si liqua<br>
sempre l’amor che drittamente spira,<br>
come cupidità fa ne la iniqua,
</p>
<p>
silenzio puose a quella dolce lira,<br>
e fece quïetar le sante corde<br>
che la destra del cielo allenta e tira.
</p>
<p>
Come saranno a’ giusti preghi sorde<br>
quelle sustanze che, per darmi voglia<br>
ch’io le pregassi, a tacer fur concorde?
</p>
<p>
Bene è che sanza termine si doglia<br>
chi, per amor di cosa che non duri<br>
etternalmente, quello amor si spoglia.
</p>
<p>
Quale per li seren tranquilli e puri<br>
discorre ad ora ad or sùbito foco,<br>
movendo li occhi che stavan sicuri,
</p>
<p>
e pare stella che tramuti loco,<br>
se non che da la parte ond’ e’ s’accende<br>
nulla sen perde, ed esso dura poco:
</p>
<p>
tale dal corno che ’n destro si stende<br>
a piè di quella croce corse un astro<br>
de la costellazion che lì resplende;
</p>
<p>
né si partì la gemma dal suo nastro,<br>
ma per la lista radïal trascorse,<br>
che parve foco dietro ad alabastro.
</p>
<p>
Sì pïa l’ombra d’Anchise si porse,<br>
se fede merta nostra maggior musa,<br>
quando in Eliso del figlio s’accorse.
</p>
<p>
«O sanguis meus, o superinfusa<br>
gratïa Deï, sicut tibi cui<br>
bis unquam celi ianüa reclusa?».
</p>
<p>
Così quel lume: ond’ io m’attesi a lui;<br>
poscia rivolsi a la mia donna il viso,<br>
e quinci e quindi stupefatto fui;
</p>
<p>
ché dentro a li occhi suoi ardeva un riso<br>
tal, ch’io pensai co’ miei toccar lo fondo<br>
de la mia gloria e del mio paradiso.
</p>
<p>
Indi, a udire e a veder giocondo,<br>
giunse lo spirto al suo principio cose,<br>
ch’io non lo ’ntesi, sì parlò profondo;
</p>
<p>
né per elezïon mi si nascose,<br>
ma per necessità, ché ’l suo concetto<br>
al segno d’i mortal si soprapuose.
</p>
<p>
E quando l’arco de l’ardente affetto<br>
fu sì sfogato, che ’l parlar discese<br>
inver’ lo segno del nostro intelletto,
</p>
<p>
la prima cosa che per me s’intese,<br>
«Benedetto sia tu», fu, «trino e uno,<br>
che nel mio seme se’ tanto cortese!».
</p>
<p>
E seguì: «Grato e lontano digiuno,<br>
tratto leggendo del magno volume<br>
du’ non si muta mai bianco né bruno,
</p>
<p>
solvuto hai, figlio, dentro a questo lume<br>
in ch’io ti parlo, mercè di colei<br>
ch’a l’alto volo ti vestì le piume.
</p>
<p>
Tu credi che a me tuo pensier mei<br>
da quel ch’è primo, così come raia<br>
da l’un, se si conosce, il cinque e ’l sei;
</p>
<p>
e però ch’io mi sia e perch’ io paia<br>
più gaudïoso a te, non mi domandi,<br>
che alcun altro in questa turba gaia.
</p>
<p>
Tu credi ’l vero; ché i minori e ’ grandi<br>
di questa vita miran ne lo speglio<br>
in che, prima che pensi, il pensier pandi;
</p>
<p>
ma perché ’l sacro amore in che io veglio<br>
con perpetüa vista e che m’asseta<br>
di dolce disïar, s’adempia meglio,
</p>
<p>
la voce tua sicura, balda e lieta<br>
suoni la volontà, suoni ’l disio,<br>
a che la mia risposta è già decreta!».
</p>
<p>
Io mi volsi a Beatrice, e quella udio<br>
pria ch’io parlassi, e arrisemi un cenno<br>
che fece crescer l’ali al voler mio.
</p>
<p>
Poi cominciai così: «L’affetto e ’l senno,<br>
come la prima equalità v’apparse,<br>
d’un peso per ciascun di voi si fenno,
</p>
<p>
però che ’l sol che v’allumò e arse,<br>
col caldo e con la luce è sì iguali,<br>
che tutte simiglianze sono scarse.
</p>
<p>
Ma voglia e argomento ne’ mortali,<br>
per la cagion ch’a voi è manifesta,<br>
diversamente son pennuti in ali;
</p>
<p>
ond’ io, che son mortal, mi sento in questa<br>
disagguaglianza, e però non ringrazio<br>
se non col core a la paterna festa.
</p>
<p>
Ben supplico io a te, vivo topazio<br>
che questa gioia prezïosa ingemmi,<br>
perché mi facci del tuo nome sazio».
</p>
<p>
«O fronda mia in che io compiacemmi<br>
pur aspettando, io fui la tua radice»:<br>
cotal principio, rispondendo, femmi.
</p>
<p>
Poscia mi disse: «Quel da cui si dice<br>
tua cognazione e che cent’ anni e piùe<br>
girato ha ’l monte in la prima cornice,
</p>
<p>
mio figlio fu e tuo bisavol fue:<br>
ben si convien che la lunga fatica<br>
tu li raccorci con l’opere tue.
</p>
<p>
Fiorenza dentro da la cerchia antica,<br>
ond’ ella toglie ancora e terza e nona,<br>
si stava in pace, sobria e pudica.
</p>
<p>
Non avea catenella, non corona,<br>
non gonne contigiate, non cintura<br>
che fosse a veder più che la persona.
</p>
<p>
Non faceva, nascendo, ancor paura<br>
la figlia al padre, che ’l tempo e la dote<br>
non fuggien quinci e quindi la misura.
</p>
<p>
Non avea case di famiglia vòte;<br>
non v’era giunto ancor Sardanapalo<br>
a mostrar ciò che ’n camera si puote.
</p>
<p>
Non era vinto ancora Montemalo<br>
dal vostro Uccellatoio, che, com’ è vinto<br>
nel montar sù, così sarà nel calo.
</p>
<p>
Bellincion Berti vid’ io andar cinto<br>
di cuoio e d’osso, e venir da lo specchio<br>
la donna sua sanza ’l viso dipinto;
</p>
<p>
e vidi quel d’i Nerli e quel del Vecchio<br>
esser contenti a la pelle scoperta,<br>
e le sue donne al fuso e al pennecchio.
</p>
<p>
Oh fortunate! ciascuna era certa<br>
de la sua sepultura, e ancor nulla<br>
era per Francia nel letto diserta.
</p>
<p>
L’una vegghiava a studio de la culla,<br>
e, consolando, usava l’idïoma<br>
che prima i padri e le madri trastulla;
</p>
<p>
l’altra, traendo a la rocca la chioma,<br>
favoleggiava con la sua famiglia<br>
d’i Troiani, di Fiesole e di Roma.
</p>
<p>
Saria tenuta allor tal maraviglia<br>
una Cianghella, un Lapo Salterello,<br>
qual or saria Cincinnato e Corniglia.
</p>
<p>
A così riposato, a così bello<br>
viver di cittadini, a così fida<br>
cittadinanza, a così dolce ostello,
</p>
<p>
Maria mi diè, chiamata in alte grida;<br>
e ne l’antico vostro Batisteo<br>
insieme fui cristiano e Cacciaguida.
</p>
<p>
Moronto fu mio frate ed Eliseo;<br>
mia donna venne a me di val di Pado,<br>
e quindi il sopranome tuo si feo.
</p>
<p>
Poi seguitai lo ’mperador Currado;<br>
ed el mi cinse de la sua milizia,<br>
tanto per bene ovrar li venni in grado.
</p>
<p>
Dietro li andai incontro a la nequizia<br>
di quella legge il cui popolo usurpa,<br>
per colpa d’i pastor, vostra giustizia.
</p>
<p>
Quivi fu’ io da quella gente turpa<br>
disviluppato dal mondo fallace,<br>
lo cui amor molt’ anime deturpa;
</p>
<p>
e venni dal martiro a questa pace».
</p>
</div>
<!--end canto-->
<div class="canto" id="CantoIII.XVI">
<p>
O poca nostra nobiltà di sangue,<br>
se glorïar di te la gente fai<br>
qua giù dove l’affetto nostro langue,
</p>
<p>
mirabil cosa non mi sarà mai:<br>
ché là dove appetito non si torce,<br>
dico nel cielo, io me ne gloriai.
</p>
<p>
Ben se’ tu manto che tosto raccorce:<br>
sì che, se non s’appon di dì in die,<br>
lo tempo va dintorno con le force.
</p>
<p>
Dal ‘voi’ che prima a Roma s’offerie,<br>
in che la sua famiglia men persevra,<br>
ricominciaron le parole mie;
</p>
<p>
onde Beatrice, ch’era un poco scevra,<br>
ridendo, parve quella che tossio<br>
al primo fallo scritto di Ginevra.
</p>
<p>
Io cominciai: «Voi siete il padre mio;<br>
voi mi date a parlar tutta baldezza;<br>
voi mi levate sì, ch’i’ son più ch’io.
</p>
<p>
Per tanti rivi s’empie d’allegrezza<br>
la mente mia, che di sé fa letizia<br>
perché può sostener che non si spezza.
</p>
<p>
Ditemi dunque, cara mia primizia,<br>
quai fuor li vostri antichi e quai fuor li anni<br>
che si segnaro in vostra püerizia;
</p>
<p>
ditemi de l’ovil di San Giovanni<br>
quanto era allora, e chi eran le genti<br>
tra esso degne di più alti scanni».
</p>
<p>
Come s’avviva a lo spirar d’i venti<br>
carbone in fiamma, così vid’ io quella<br>
luce risplendere a’ miei blandimenti;
</p>
<p>
e come a li occhi miei si fé più bella,<br>
così con voce più dolce e soave,<br>
ma non con questa moderna favella,
</p>
<p>
dissemi: «Da quel dì che fu detto ‘Ave’<br>
al parto in che mia madre, ch’è or santa,<br>
s’allevïò di me ond’ era grave,
</p>
<p>
al suo Leon cinquecento cinquanta<br>
e trenta fiate venne questo foco<br>
a rinfiammarsi sotto la sua pianta.
</p>
<p>
Li antichi miei e io nacqui nel loco<br>
dove si truova pria l’ultimo sesto<br>
da quei che corre il vostro annüal gioco.
</p>
<p>
Basti d’i miei maggiori udirne questo:<br>
chi ei si fosser e onde venner quivi,<br>
più è tacer che ragionare onesto.
</p>
<p>
Tutti color ch’a quel tempo eran ivi<br>
da poter arme tra Marte e ’l Batista,<br>
eran il quinto di quei ch’or son vivi.
</p>
<p>
Ma la cittadinanza, ch’è or mista<br>
di Campi, di Certaldo e di Fegghine,<br>
pura vediesi ne l’ultimo artista.
</p>
<p>
Oh quanto fora meglio esser vicine<br>
quelle genti ch’io dico, e al Galluzzo<br>
e a Trespiano aver vostro confine,
</p>
<p>
che averle dentro e sostener lo puzzo<br>
del villan d’Aguglion, di quel da Signa,<br>
che già per barattare ha l’occhio aguzzo!
</p>
<p>
Se la gente ch’al mondo più traligna<br>
non fosse stata a Cesare noverca,<br>
ma come madre a suo figlio benigna,
</p>
<p>
tal fatto è fiorentino e cambia e merca,<br>
che si sarebbe vòlto a Simifonti,<br>
là dove andava l’avolo a la cerca;
</p>
<p>
sariesi Montemurlo ancor de’ Conti;<br>
sarieno i Cerchi nel piovier d’Acone,<br>
e forse in Valdigrieve i Buondelmonti.
</p>
<p>
Sempre la confusion de le persone<br>
principio fu del mal de la cittade,<br>
come del vostro il cibo che s’appone;
</p>
<p>
e cieco toro più avaccio cade<br>
che cieco agnello; e molte volte taglia<br>
più e meglio una che le cinque spade.
</p>
<p>
Se tu riguardi Luni e Orbisaglia<br>
come sono ite, e come se ne vanno<br>
di retro ad esse Chiusi e Sinigaglia,
</p>
<p>
udir come le schiatte si disfanno<br>
non ti parrà nova cosa né forte,<br>
poscia che le cittadi termine hanno.
</p>
<p>
Le vostre cose tutte hanno lor morte,<br>
sì come voi; ma celasi in alcuna<br>
che dura molto, e le vite son corte.
</p>
<p>
E come ’l volger del ciel de la luna<br>
cuopre e discuopre i liti sanza posa,<br>
così fa di Fiorenza la Fortuna:
</p>
<p>
per che non dee parer mirabil cosa<br>
ciò ch’io dirò de li alti Fiorentini<br>
onde è la fama nel tempo nascosa.
</p>
<p>
Io vidi li Ughi e vidi i Catellini,<br>
Filippi, Greci, Ormanni e Alberichi,<br>
già nel calare, illustri cittadini;
</p>
<p>
e vidi così grandi come antichi,<br>
con quel de la Sannella, quel de l’Arca,<br>
e Soldanieri e Ardinghi e Bostichi.
</p>
<p>
Sovra la porta ch’al presente è carca<br>
di nova fellonia di tanto peso<br>
che tosto fia iattura de la barca,
</p>
<p>
erano i Ravignani, ond’ è disceso<br>
il conte Guido e qualunque del nome<br>
de l’alto Bellincione ha poscia preso.
</p>
<p>
Quel de la Pressa sapeva già come<br>
regger si vuole, e avea Galigaio<br>
dorata in casa sua già l’elsa e ’l pome.
</p>
<p>
Grand’ era già la colonna del Vaio,<br>
Sacchetti, Giuochi, Fifanti e Barucci<br>
e Galli e quei ch’arrossan per lo staio.
</p>
<p>
Lo ceppo di che nacquero i Calfucci<br>
era già grande, e già eran tratti<br>
a le curule Sizii e Arrigucci.
</p>
<p>
Oh quali io vidi quei che son disfatti<br>
per lor superbia! e le palle de l’oro<br>
fiorian Fiorenza in tutt’ i suoi gran fatti.
</p>
<p>
Così facieno i padri di coloro<br>
che, sempre che la vostra chiesa vaca,<br>
si fanno grassi stando a consistoro.
</p>
<p>
L’oltracotata schiatta che s’indraca<br>
dietro a chi fugge, e a chi mostra ’l dente<br>
o ver la borsa, com’ agnel si placa,
</p>
<p>
già venìa sù, ma di picciola gente;<br>
sì che non piacque ad Ubertin Donato<br>
che poï il suocero il fé lor parente.
</p>
<p>
Già era ’l Caponsacco nel mercato<br>
disceso giù da Fiesole, e già era<br>
buon cittadino Giuda e Infangato.
</p>
<p>
Io dirò cosa incredibile e vera:<br>
nel picciol cerchio s’entrava per porta<br>
che si nomava da quei de la Pera.
</p>
<p>
Ciascun che de la bella insegna porta<br>
del gran barone il cui nome e ’l cui pregio<br>
la festa di Tommaso riconforta,
</p>
<p>
da esso ebbe milizia e privilegio;<br>
avvegna che con popol si rauni<br>
oggi colui che la fascia col fregio.
</p>
<p>
Già eran Gualterotti e Importuni;<br>
e ancor saria Borgo più quïeto,<br>
se di novi vicin fosser digiuni.
</p>
<p>
La casa di che nacque il vostro fleto,<br>
per lo giusto disdegno che v’ha morti<br>
e puose fine al vostro viver lieto,
</p>
<p>
era onorata, essa e suoi consorti:<br>
o Buondelmonte, quanto mal fuggisti<br>
le nozze süe per li altrui conforti!
</p>
<p>
Molti sarebber lieti, che son tristi,<br>
se Dio t’avesse conceduto ad Ema<br>
la prima volta ch’a città venisti.
</p>
<p>
Ma conveniesi a quella pietra scema<br>
che guarda ’l ponte, che Fiorenza fesse<br>
vittima ne la sua pace postrema.
</p>
<p>
Con queste genti, e con altre con esse,<br>
vid’ io Fiorenza in sì fatto riposo,<br>
che non avea cagione onde piangesse.
</p>
<p>
Con queste genti vid’io glorïoso<br>
e giusto il popol suo, tanto che ’l giglio<br>
non era ad asta mai posto a ritroso,
</p>
<p>
né per divisïon fatto vermiglio».
</p>
</div>
<!--end canto-->
<div class="canto" id="CantoIII.XVII">
<p>
Qual venne a Climenè, per accertarsi<br>
di ciò ch’avëa incontro a sé udito,<br>
quei ch’ancor fa li padri ai figli scarsi;
</p>
<p>
tal era io, e tal era sentito<br>
e da Beatrice e da la santa lampa<br>
che pria per me avea mutato sito.
</p>
<p>
Per che mia donna «Manda fuor la vampa<br>
del tuo disio», mi disse, «sì ch’ella esca<br>
segnata bene de la interna stampa:
</p>
<p>
non perché nostra conoscenza cresca<br>
per tuo parlare, ma perché t’ausi<br>
a dir la sete, sì che l’uom ti mesca».
</p>
<p>
«O cara piota mia che sì t’insusi,<br>
che, come veggion le terrene menti<br>
non capere in trïangol due ottusi,
</p>
<p>
così vedi le cose contingenti<br>
anzi che sieno in sé, mirando il punto<br>
a cui tutti li tempi son presenti;
</p>
<p>
mentre ch’io era a Virgilio congiunto<br>
su per lo monte che l’anime cura<br>
e discendendo nel mondo defunto,
</p>
<p>
dette mi fuor di mia vita futura<br>
parole gravi, avvegna ch’io mi senta<br>
ben tetragono ai colpi di ventura;
</p>
<p>
per che la voglia mia saria contenta<br>
d’intender qual fortuna mi s’appressa:<br>
ché saetta previsa vien più lenta».
</p>
<p>
Così diss’ io a quella luce stessa<br>
che pria m’avea parlato; e come volle<br>
Beatrice, fu la mia voglia confessa.
</p>
<p>
Né per ambage, in che la gente folle<br>
già s’inviscava pria che fosse anciso<br>
l’Agnel di Dio che le peccata tolle,
</p>
<p>
ma per chiare parole e con preciso<br>
latin rispuose quello amor paterno,<br>
chiuso e parvente del suo proprio riso:
</p>
<p>
«La contingenza, che fuor del quaderno<br>
de la vostra matera non si stende,<br>
tutta è dipinta nel cospetto etterno;
</p>
<p>
necessità però quindi non prende<br>
se non come dal viso in che si specchia<br>
nave che per torrente giù discende.
</p>
<p>
Da indi, sì come viene ad orecchia<br>
dolce armonia da organo, mi viene<br>
a vista il tempo che ti s’apparecchia.
</p>
<p>
Qual si partio Ipolito d’Atene<br>
per la spietata e perfida noverca,<br>
tal di Fiorenza partir ti convene.
</p>
<p>
Questo si vuole e questo già si cerca,<br>
e tosto verrà fatto a chi ciò pensa<br>
là dove Cristo tutto dì si merca.
</p>
<p>
La colpa seguirà la parte offensa<br>
in grido, come suol; ma la vendetta<br>
fia testimonio al ver che la dispensa.
</p>
<p>
Tu lascerai ogne cosa diletta<br>
più caramente; e questo è quello strale<br>
che l’arco de lo essilio pria saetta.
</p>
<p>
Tu proverai sì come sa di sale<br>
lo pane altrui, e come è duro calle<br>
lo scendere e ’l salir per l’altrui scale.
</p>
<p>
E quel che più ti graverà le spalle,<br>
sarà la compagnia malvagia e scempia<br>
con la qual tu cadrai in questa valle;
</p>
<p>
che tutta ingrata, tutta matta ed empia<br>
si farà contr’ a te; ma, poco appresso,<br>
ella, non tu, n’avrà rossa la tempia.
</p>
<p>
Di sua bestialitate il suo processo<br>
farà la prova; sì ch’a te fia bello<br>
averti fatta parte per te stesso.
</p>
<p>
Lo primo tuo refugio e ’l primo ostello<br>
sarà la cortesia del gran Lombardo<br>
che ’n su la scala porta il santo uccello;
</p>
<p>
ch’in te avrà sì benigno riguardo,<br>
che del fare e del chieder, tra voi due,<br>
fia primo quel che tra li altri è più tardo.
</p>
<p>
Con lui vedrai colui che ’mpresso fue,<br>
nascendo, sì da questa stella forte,<br>
che notabili fier l’opere sue.
</p>
<p>
Non se ne son le genti ancora accorte<br>
per la novella età, ché pur nove anni<br>
son queste rote intorno di lui torte;
</p>
<p>
ma pria che ’l Guasco l’alto Arrigo inganni,<br>
parran faville de la sua virtute<br>
in non curar d’argento né d’affanni.
</p>
<p>
Le sue magnificenze conosciute<br>
saranno ancora, sì che ’ suoi nemici<br>
non ne potran tener le lingue mute.
</p>
<p>
A lui t’aspetta e a’ suoi benefici;<br>
per lui fia trasmutata molta gente,<br>
cambiando condizion ricchi e mendici;
</p>
<p>
e portera’ne scritto ne la mente<br>
di lui, e nol dirai»; e disse cose<br>
incredibili a quei che fier presente.
</p>
<p>
Poi giunse: «Figlio, queste son le chiose<br>
di quel che ti fu detto; ecco le ’nsidie<br>
che dietro a pochi giri son nascose.
</p>
<p>
Non vo’ però ch’a’ tuoi vicini invidie,<br>
poscia che s’infutura la tua vita<br>
vie più là che ’l punir di lor perfidie».
</p>
<p>
Poi che, tacendo, si mostrò spedita<br>
l’anima santa di metter la trama<br>
in quella tela ch’io le porsi ordita,
</p>
<p>
io cominciai, come colui che brama,<br>
dubitando, consiglio da persona<br>
che vede e vuol dirittamente e ama:
</p>
<p>
«Ben veggio, padre mio, sì come sprona<br>
lo tempo verso me, per colpo darmi<br>
tal, ch’è più grave a chi più s’abbandona;
</p>
<p>
per che di provedenza è buon ch’io m’armi,<br>
sì che, se loco m’è tolto più caro,<br>
io non perdessi li altri per miei carmi.
</p>
<p>
Giù per lo mondo sanza fine amaro,<br>
e per lo monte del cui bel cacume<br>
li occhi de la mia donna mi levaro,
</p>
<p>
e poscia per lo ciel, di lume in lume,<br>
ho io appreso quel che s’io ridico,<br>
a molti fia sapor di forte agrume;
</p>
<p>
e s’io al vero son timido amico,<br>
temo di perder viver tra coloro<br>
che questo tempo chiameranno antico».
</p>
<p>
La luce in che rideva il mio tesoro<br>
ch’io trovai lì, si fé prima corusca,<br>
quale a raggio di sole specchio d’oro;
</p>
<p>
indi rispuose: «Coscïenza fusca<br>
o de la propria o de l’altrui vergogna<br>
pur sentirà la tua parola brusca.
</p>
<p>
Ma nondimen, rimossa ogne menzogna,<br>
tutta tua visïon fa manifesta;<br>
e lascia pur grattar dov’ è la rogna.
</p>
<p>
Ché se la voce tua sarà molesta<br>
nel primo gusto, vital nodrimento<br>
lascerà poi, quando sarà digesta.
</p>
<p>
Questo tuo grido farà come vento,<br>
che le più alte cime più percuote;<br>
e ciò non fa d’onor poco argomento.
</p>
<p>
Però ti son mostrate in queste rote,<br>
nel monte e ne la valle dolorosa<br>
pur l’anime che son di fama note,
</p>
<p>
che l’animo di quel ch’ode, non posa<br>
né ferma fede per essempro ch’aia<br>
la sua radice incognita e ascosa,
</p>
<p>
né per altro argomento che non paia».
</p>
</div>
<!--end canto-->
<div class="canto" id="CantoIII.XVIII">
<p>
Già si godeva solo del suo verbo<br>
quello specchio beato, e io gustava<br>
lo mio, temprando col dolce l’acerbo;
</p>
<p>
e quella donna ch’a Dio mi menava<br>
disse: «Muta pensier; pensa ch’i’ sono<br>
presso a colui ch’ogne torto disgrava».
</p>
<p>
Io mi rivolsi a l’amoroso suono<br>
del mio conforto; e qual io allor vidi<br>
ne li occhi santi amor, qui l’abbandono:
</p>
<p>
non perch’ io pur del mio parlar diffidi,<br>
ma per la mente che non può redire<br>
sovra sé tanto, s’altri non la guidi.
</p>
<p>
Tanto poss’ io di quel punto ridire,<br>
che, rimirando lei, lo mio affetto<br>
libero fu da ogne altro disire,
</p>
<p>
fin che ’l piacere etterno, che diretto<br>
raggiava in Bëatrice, dal bel viso<br>
mi contentava col secondo aspetto.
</p>
<p>
Vincendo me col lume d’un sorriso,<br>
ella mi disse: «Volgiti e ascolta;<br>
ché non pur ne’ miei occhi è paradiso».
</p>
<p>
Come si vede qui alcuna volta<br>
l’affetto ne la vista, s’elli è tanto,<br>
che da lui sia tutta l’anima tolta,
</p>
<p>
così nel fiammeggiar del folgór santo,<br>
a ch’io mi volsi, conobbi la voglia<br>
in lui di ragionarmi ancora alquanto.
</p>
<p>
El cominciò: «In questa quinta soglia<br>
de l’albero che vive de la cima<br>
e frutta sempre e mai non perde foglia,
</p>
<p>
spiriti son beati, che giù, prima<br>
che venissero al ciel, fuor di gran voce,<br>
sì ch’ogne musa ne sarebbe opima.
</p>
<p>
Però mira ne’ corni de la croce:<br>
quello ch’io nomerò, lì farà l’atto<br>
che fa in nube il suo foco veloce».
</p>
<p>
Io vidi per la croce un lume tratto<br>
dal nomar Iosuè, com’ el si feo;<br>
né mi fu noto il dir prima che ’l fatto.
</p>
<p>
E al nome de l’alto Macabeo<br>
vidi moversi un altro roteando,<br>
e letizia era ferza del paleo.
</p>
<p>
Così per Carlo Magno e per Orlando<br>
due ne seguì lo mio attento sguardo,<br>
com’ occhio segue suo falcon volando.
</p>
<p>
Poscia trasse Guiglielmo e Rinoardo<br>
e ’l duca Gottifredi la mia vista<br>
per quella croce, e Ruberto Guiscardo.
</p>
<p>
Indi, tra l’altre luci mota e mista,<br>
mostrommi l’alma che m’avea parlato<br>
qual era tra i cantor del cielo artista.
</p>
<p>
Io mi rivolsi dal mio destro lato<br>
per vedere in Beatrice il mio dovere,<br>
o per parlare o per atto, segnato;
</p>
<p>
e vidi le sue luci tanto mere,<br>
tanto gioconde, che la sua sembianza<br>
vinceva li altri e l’ultimo solere.
</p>
<p>
E come, per sentir più dilettanza<br>
bene operando, l’uom di giorno in giorno<br>
s’accorge che la sua virtute avanza,
</p>
<p>
sì m’accors’ io che ’l mio girare intorno<br>
col cielo insieme avea cresciuto l’arco,<br>
veggendo quel miracol più addorno.
</p>
<p>
E qual è ’l trasmutare in picciol varco<br>
di tempo in bianca donna, quando ’l volto<br>
suo si discarchi di vergogna il carco,
</p>
<p>
tal fu ne li occhi miei, quando fui vòlto,<br>
per lo candor de la temprata stella<br>
sesta, che dentro a sé m’avea ricolto.
</p>
<p>
Io vidi in quella giovïal facella<br>
lo sfavillar de l’amor che lì era<br>
segnare a li occhi miei nostra favella.
</p>
<p>
E come augelli surti di rivera,<br>
quasi congratulando a lor pasture,<br>
fanno di sé or tonda or altra schiera,
</p>
<p>
sì dentro ai lumi sante creature<br>
volitando cantavano, e faciensi<br>
or D, or I, or L in sue figure.
</p>
<p>
Prima, cantando, a sua nota moviensi;<br>
poi, diventando l’un di questi segni,<br>
un poco s’arrestavano e taciensi.
</p>
<p>
O diva Pegasëa che li ’ngegni<br>
fai glorïosi e rendili longevi,<br>
ed essi teco le cittadi e ’ regni,
</p>
<p>
illustrami di te, sì ch’io rilevi<br>
le lor figure com’ io l’ho concette:<br>
paia tua possa in questi versi brevi!
</p>
<p>
Mostrarsi dunque in cinque volte sette<br>
vocali e consonanti; e io notai<br>
le parti sì, come mi parver dette.
</p>
<p>
‘DILIGITE IUSTITIAM’, primai<br>
fur verbo e nome di tutto ’l dipinto;<br>
‘QUI IUDICATIS TERRAM’, fur sezzai.
</p>
<p>
Poscia ne l’emme del vocabol quinto<br>
rimasero ordinate; sì che Giove<br>
pareva argento lì d’oro distinto.
</p>
<p>
E vidi scendere altre luci dove<br>
era il colmo de l’emme, e lì quetarsi<br>
cantando, credo, il ben ch’a sé le move.
</p>
<p>
Poi, come nel percuoter d’i ciocchi arsi<br>
surgono innumerabili faville,<br>
onde li stolti sogliono agurarsi,
</p>
<p>
resurger parver quindi più di mille<br>
luci e salir, qual assai e qual poco,<br>
sì come ’l sol che l’accende sortille;
</p>
<p>
e quïetata ciascuna in suo loco,<br>
la testa e ’l collo d’un’aguglia vidi<br>
rappresentare a quel distinto foco.
</p>
<p>
Quei che dipinge lì, non ha chi ’l guidi;<br>
ma esso guida, e da lui si rammenta<br>
quella virtù ch’è forma per li nidi.
</p>
<p>
L’altra bëatitudo, che contenta<br>
pareva prima d’ingigliarsi a l’emme,<br>
con poco moto seguitò la ’mprenta.
</p>
<p>
O dolce stella, quali e quante gemme<br>
mi dimostraro che nostra giustizia<br>
effetto sia del ciel che tu ingemme!
</p>
<p>
Per ch’io prego la mente in che s’inizia<br>
tuo moto e tua virtute, che rimiri<br>
ond’ esce il fummo che ’l tuo raggio vizia;
</p>
<p>
sì ch’un’altra fïata omai s’adiri<br>
del comperare e vender dentro al templo<br>
che si murò di segni e di martìri.
</p>
<p>
O milizia del ciel cu’ io contemplo,<br>
adora per color che sono in terra<br>
tutti svïati dietro al malo essemplo!
</p>
<p>
Già si solea con le spade far guerra;<br>
ma or si fa togliendo or qui or quivi<br>
lo pan che ’l pïo Padre a nessun serra.
</p>
<p>
Ma tu che sol per cancellare scrivi,<br>
pensa che Pietro e Paulo, che moriro<br>
per la vigna che guasti, ancor son vivi.
</p>
<p>
Ben puoi tu dire: «I’ ho fermo ’l disiro<br>
sì a colui che volle viver solo<br>
e che per salti fu tratto al martiro,
</p>
<p>
ch’io non conosco il pescator né Polo».
</p>
</div>
<!--end canto-->
<div class="canto" id="CantoIII.XIX">
<p>
Parea dinanzi a me con l’ali aperte<br>
la bella image che nel dolce frui<br>
liete facevan l’anime conserte;
</p>
<p>
parea ciascuna rubinetto in cui<br>
raggio di sole ardesse sì acceso,<br>
che ne’ miei occhi rifrangesse lui.
</p>
<p>
E quel che mi convien ritrar testeso,<br>
non portò voce mai, né scrisse incostro,<br>
né fu per fantasia già mai compreso;
</p>
<p>
ch’io vidi e anche udi’ parlar lo rostro,<br>
e sonar ne la voce e «io» e «mio»,<br>
quand’ era nel concetto e ‘noi’ e ‘nostro’.
</p>
<p>
E cominciò: «Per esser giusto e pio<br>
son io qui essaltato a quella gloria<br>
che non si lascia vincere a disio;
</p>
<p>
e in terra lasciai la mia memoria<br>
sì fatta, che le genti lì malvage<br>
commendan lei, ma non seguon la storia».
</p>
<p>
Così un sol calor di molte brage<br>
si fa sentir, come di molti amori<br>
usciva solo un suon di quella image.
</p>
<p>
Ond’ io appresso: «O perpetüi fiori<br>
de l’etterna letizia, che pur uno<br>
parer mi fate tutti vostri odori,
</p>
<p>
solvetemi, spirando, il gran digiuno<br>
che lungamente m’ha tenuto in fame,<br>
non trovandoli in terra cibo alcuno.
</p>
<p>
Ben so io che, se ’n cielo altro reame<br>
la divina giustizia fa suo specchio,<br>
che ’l vostro non l’apprende con velame.
</p>
<p>
Sapete come attento io m’apparecchio<br>
ad ascoltar; sapete qual è quello<br>
dubbio che m’è digiun cotanto vecchio».
</p>
<p>
Quasi falcone ch’esce del cappello,<br>
move la testa e con l’ali si plaude,<br>
voglia mostrando e faccendosi bello,
</p>
<p>
vid’ io farsi quel segno, che di laude<br>
de la divina grazia era contesto,<br>
con canti quai si sa chi là sù gaude.
</p>
<p>
Poi cominciò: «Colui che volse il sesto<br>
a lo stremo del mondo, e dentro ad esso<br>
distinse tanto occulto e manifesto,
</p>
<p>
non poté suo valor sì fare impresso<br>
in tutto l’universo, che ’l suo verbo<br>
non rimanesse in infinito eccesso.
</p>
<p>
E ciò fa certo che ’l primo superbo,<br>
che fu la somma d’ogne creatura,<br>
per non aspettar lume, cadde acerbo;
</p>
<p>
e quinci appar ch’ogne minor natura<br>
è corto recettacolo a quel bene<br>
che non ha fine e sé con sé misura.
</p>
<p>
Dunque vostra veduta, che convene<br>
esser alcun de’ raggi de la mente<br>
di che tutte le cose son ripiene,
</p>
<p>
non pò da sua natura esser possente<br>
tanto, che suo principio discerna<br>
molto di là da quel che l’è parvente.
</p>
<p>
Però ne la giustizia sempiterna<br>
la vista che riceve il vostro mondo,<br>
com’ occhio per lo mare, entro s’interna;
</p>
<p>
che, ben che da la proda veggia il fondo,<br>
in pelago nol vede; e nondimeno<br>
èli, ma cela lui l’esser profondo.
</p>
<p>
Lume non è, se non vien dal sereno<br>
che non si turba mai; anzi è tenèbra<br>
od ombra de la carne o suo veleno.
</p>
<p>
Assai t’è mo aperta la latebra<br>
che t’ascondeva la giustizia viva,<br>
di che facei question cotanto crebra;
</p>
<p>
ché tu dicevi: “Un uom nasce a la riva<br>
de l’Indo, e quivi non è chi ragioni<br>
di Cristo né chi legga né chi scriva;
</p>
<p>
e tutti suoi voleri e atti buoni<br>
sono, quanto ragione umana vede,<br>
sanza peccato in vita o in sermoni.
</p>
<p>
Muore non battezzato e sanza fede:<br>
ov’ è questa giustizia che ’l condanna?<br>
ov’ è la colpa sua, se ei non crede?”.
</p>
<p>
Or tu chi se’, che vuo’ sedere a scranna,<br>
per giudicar di lungi mille miglia<br>
con la veduta corta d’una spanna?
</p>
<p>
Certo a colui che meco s’assottiglia,<br>
se la Scrittura sovra voi non fosse,<br>
da dubitar sarebbe a maraviglia.
</p>
<p>
Oh terreni animali! oh menti grosse!<br>
La prima volontà, ch’è da sé buona,<br>
da sé, ch’è sommo ben, mai non si mosse.
</p>
<p>
Cotanto è giusto quanto a lei consuona:<br>
nullo creato bene a sé la tira,<br>
ma essa, radïando, lui cagiona».
</p>
<p>
Quale sovresso il nido si rigira<br>
poi c’ha pasciuti la cicogna i figli,<br>
e come quel ch’è pasto la rimira;
</p>
<p>
cotal si fece, e sì leväi i cigli,<br>
la benedetta imagine, che l’ali<br>
movea sospinte da tanti consigli.
</p>
<p>
Roteando cantava, e dicea: «Quali<br>
son le mie note a te, che non le ’ntendi,<br>
tal è il giudicio etterno a voi mortali».
</p>
<p>
Poi si quetaro quei lucenti incendi<br>
de lo Spirito Santo ancor nel segno<br>
che fé i Romani al mondo reverendi,
</p>
<p>
esso ricominciò: «A questo regno<br>
non salì mai chi non credette ’n Cristo,<br>
né pria né poi ch’el si chiavasse al legno.
</p>
<p>
Ma vedi: molti gridan “Cristo, Cristo!”,<br>
che saranno in giudicio assai men prope<br>
a lui, che tal che non conosce Cristo;
</p>
<p>
e tai Cristian dannerà l’Etïòpe,<br>
quando si partiranno i due collegi,<br>
l’uno in etterno ricco e l’altro inòpe.
</p>
<p>
Che poran dir li Perse a’ vostri regi,<br>
come vedranno quel volume aperto<br>
nel qual si scrivon tutti suoi dispregi?
</p>
<p>
Lì si vedrà, tra l’opere d’Alberto,<br>
quella che tosto moverà la penna,<br>
per che ’l regno di Praga fia diserto.
</p>
<p>
Lì si vedrà il duol che sovra Senna<br>
induce, falseggiando la moneta,<br>
quel che morrà di colpo di cotenna.
</p>
<p>
Lì si vedrà la superbia ch’asseta,<br>
che fa lo Scotto e l’Inghilese folle,<br>
sì che non può soffrir dentro a sua meta.
</p>
<p>
Vedrassi la lussuria e ’l viver molle<br>
di quel di Spagna e di quel di Boemme,<br>
che mai valor non conobbe né volle.
</p>
<p>
Vedrassi al Ciotto di Ierusalemme<br>
segnata con un i la sua bontate,<br>
quando ’l contrario segnerà un emme.
</p>
<p>
Vedrassi l’avarizia e la viltate<br>
di quei che guarda l’isola del foco,<br>
ove Anchise finì la lunga etate;
</p>
<p>
e a dare ad intender quanto è poco,<br>
la sua scrittura fian lettere mozze,<br>
che noteranno molto in parvo loco.
</p>
<p>
E parranno a ciascun l’opere sozze<br>
del barba e del fratel, che tanto egregia<br>
nazione e due corone han fatte bozze.
</p>
<p>
E quel di Portogallo e di Norvegia<br>
lì si conosceranno, e quel di Rascia<br>
che male ha visto il conio di Vinegia.
</p>
<p>
Oh beata Ungheria, se non si lascia<br>
più malmenare! e beata Navarra,<br>
se s’armasse del monte che la fascia!
</p>
<p>
E creder de’ ciascun che già, per arra<br>
di questo, Niccosïa e Famagosta<br>
per la lor bestia si lamenti e garra,
</p>
<p>
che dal fianco de l’altre non si scosta».
</p>
</div>
<!--end canto-->
<div class="canto" id="CantoIII.XX">
<p>
Quando colui che tutto ’l mondo alluma<br>
de l’emisperio nostro sì discende,<br>
che ’l giorno d’ogne parte si consuma,
</p>
<p>
lo ciel, che sol di lui prima s’accende,<br>
subitamente si rifà parvente<br>
per molte luci, in che una risplende;
</p>
<p>
e questo atto del ciel mi venne a mente,<br>
come ’l segno del mondo e de’ suoi duci<br>
nel benedetto rostro fu tacente;
</p>
<p>
però che tutte quelle vive luci,<br>
vie più lucendo, cominciaron canti<br>
da mia memoria labili e caduci.
</p>
<p>
O dolce amor che di riso t’ammanti,<br>
quanto parevi ardente in que’ flailli,<br>
ch’avieno spirto sol di pensier santi!
</p>
<p>
Poscia che i cari e lucidi lapilli<br>
ond’ io vidi ingemmato il sesto lume<br>
puoser silenzio a li angelici squilli,
</p>
<p>
udir mi parve un mormorar di fiume<br>
che scende chiaro giù di pietra in pietra,<br>
mostrando l’ubertà del suo cacume.
</p>
<p>
E come suono al collo de la cetra<br>
prende sua forma, e sì com’ al pertugio<br>
de la sampogna vento che penètra,
</p>
<p>
così, rimosso d’aspettare indugio,<br>
quel mormorar de l’aguglia salissi<br>
su per lo collo, come fosse bugio.
</p>
<p>
Fecesi voce quivi, e quindi uscissi<br>
per lo suo becco in forma di parole,<br>
quali aspettava il core ov’ io le scrissi.
</p>
<p>
«La parte in me che vede e pate il sole<br>
ne l’aguglie mortali», incominciommi,<br>
«or fisamente riguardar si vole,
</p>
<p>
perché d’i fuochi ond’ io figura fommi,<br>
quelli onde l’occhio in testa mi scintilla,<br>
e’ di tutti lor gradi son li sommi.
</p>
<p>
Colui che luce in mezzo per pupilla,<br>
fu il cantor de lo Spirito Santo,<br>
che l’arca traslatò di villa in villa:
</p>
<p>
ora conosce il merto del suo canto,<br>
in quanto effetto fu del suo consiglio,<br>
per lo remunerar ch’è altrettanto.
</p>
<p>
Dei cinque che mi fan cerchio per ciglio,<br>
colui che più al becco mi s’accosta,<br>
la vedovella consolò del figlio:
</p>
<p>
ora conosce quanto caro costa<br>
non seguir Cristo, per l’esperïenza<br>
di questa dolce vita e de l’opposta.
</p>
<p>
E quel che segue in la circunferenza<br>
di che ragiono, per l’arco superno,<br>
morte indugiò per vera penitenza:
</p>
<p>
ora conosce che ’l giudicio etterno<br>
non si trasmuta, quando degno preco<br>
fa crastino là giù de l’odïerno.
</p>
<p>
L’altro che segue, con le leggi e meco,<br>
sotto buona intenzion che fé mal frutto,<br>
per cedere al pastor si fece greco:
</p>
<p>
ora conosce come il mal dedutto<br>
dal suo bene operar non li è nocivo,<br>
avvegna che sia ’l mondo indi distrutto.
</p>
<p>
E quel che vedi ne l’arco declivo,<br>
Guiglielmo fu, cui quella terra plora<br>
che piagne Carlo e Federigo vivo:
</p>
<p>
ora conosce come s’innamora<br>
lo ciel del giusto rege, e al sembiante<br>
del suo fulgore il fa vedere ancora.
</p>
<p>
Chi crederebbe giù nel mondo errante<br>
che Rifëo Troiano in questo tondo<br>
fosse la quinta de le luci sante?
</p>
<p>
Ora conosce assai di quel che ’l mondo<br>
veder non può de la divina grazia,<br>
ben che sua vista non discerna il fondo».
</p>
<p>
Quale allodetta che ’n aere si spazia<br>
prima cantando, e poi tace contenta<br>
de l’ultima dolcezza che la sazia,
</p>
<p>
tal mi sembiò l’imago de la ’mprenta<br>
de l’etterno piacere, al cui disio<br>
ciascuna cosa qual ell’ è diventa.
</p>
<p>
E avvegna ch’io fossi al dubbiar mio<br>
lì quasi vetro a lo color ch’el veste,<br>
tempo aspettar tacendo non patio,
</p>
<p>
ma de la bocca, «Che cose son queste?»,<br>
mi pinse con la forza del suo peso:<br>
per ch’io di coruscar vidi gran feste.
</p>
<p>
Poi appresso, con l’occhio più acceso,<br>
lo benedetto segno mi rispuose<br>
per non tenermi in ammirar sospeso:
</p>
<p>
«Io veggio che tu credi queste cose<br>
perch’ io le dico, ma non vedi come;<br>
sì che, se son credute, sono ascose.
</p>
<p>
Fai come quei che la cosa per nome<br>
apprende ben, ma la sua quiditate<br>
veder non può se altri non la prome.
</p>
<p>
Regnum celorum vïolenza pate<br>
da caldo amore e da viva speranza,<br>
che vince la divina volontate:
</p>
<p>
non a guisa che l’omo a l’om sobranza,<br>
ma vince lei perché vuole esser vinta,<br>
e, vinta, vince con sua beninanza.
</p>
<p>
La prima vita del ciglio e la quinta<br>
ti fa maravigliar, perché ne vedi<br>
la regïon de li angeli dipinta.
</p>
<p>
D’i corpi suoi non uscir, come credi,<br>
Gentili, ma Cristiani, in ferma fede<br>
quel d’i passuri e quel d’i passi piedi.
</p>
<p>
Ché l’una de lo ’nferno, u’ non si riede<br>
già mai a buon voler, tornò a l’ossa;<br>
e ciò di viva spene fu mercede:
</p>
<p>
di viva spene, che mise la possa<br>
ne’ prieghi fatti a Dio per suscitarla,<br>
sì che potesse sua voglia esser mossa.
</p>
<p>
L’anima glorïosa onde si parla,<br>
tornata ne la carne, in che fu poco,<br>
credette in lui che potëa aiutarla;
</p>
<p>
e credendo s’accese in tanto foco<br>
di vero amor, ch’a la morte seconda<br>
fu degna di venire a questo gioco.
</p>
<p>
L’altra, per grazia che da sì profonda<br>
fontana stilla, che mai creatura<br>
non pinse l’occhio infino a la prima onda,
</p>
<p>
tutto suo amor là giù pose a drittura:<br>
per che, di grazia in grazia, Dio li aperse<br>
l’occhio a la nostra redenzion futura;
</p>
<p>
ond’ ei credette in quella, e non sofferse<br>
da indi il puzzo più del paganesmo;<br>
e riprendiene le genti perverse.
</p>
<p>
Quelle tre donne li fur per battesmo<br>
che tu vedesti da la destra rota,<br>
dinanzi al battezzar più d’un millesmo.
</p>
<p>
O predestinazion, quanto remota<br>
è la radice tua da quelli aspetti<br>
che la prima cagion non veggion tota!
</p>
<p>
E voi, mortali, tenetevi stretti<br>
a giudicar: ché noi, che Dio vedemo,<br>
non conosciamo ancor tutti li eletti;
</p>
<p>
ed ènne dolce così fatto scemo,<br>
perché il ben nostro in questo ben s’affina,<br>
che quel che vole Iddio, e noi volemo».
</p>
<p>
Così da quella imagine divina,<br>
per farmi chiara la mia corta vista,<br>
data mi fu soave medicina.
</p>
<p>
E come a buon cantor buon citarista<br>
fa seguitar lo guizzo de la corda,<br>
in che più di piacer lo canto acquista,
</p>
<p>
sì, mentre ch’e’ parlò, sì mi ricorda<br>
ch’io vidi le due luci benedette,<br>
pur come batter d’occhi si concorda,
</p>
<p>
con le parole mover le fiammette.
</p>
</div>
<!--end canto-->
<div class="canto" id="CantoIII.XXI">
<p>
Già eran li occhi miei rifissi al volto<br>
de la mia donna, e l’animo con essi,<br>
e da ogne altro intento s’era tolto.
</p>
<p>
E quella non ridea; ma «S’io ridessi»,<br>
mi cominciò, «tu ti faresti quale<br>
fu Semelè quando di cener fessi:
</p>
<p>
ché la bellezza mia, che per le scale<br>
de l’etterno palazzo più s’accende,<br>
com’ hai veduto, quanto più si sale,
</p>
<p>
se non si temperasse, tanto splende,<br>
che ’l tuo mortal podere, al suo fulgore,<br>
sarebbe fronda che trono scoscende.
</p>
<p>
Noi sem levati al settimo splendore,<br>
che sotto ’l petto del Leone ardente<br>
raggia mo misto giù del suo valore.
</p>
<p>
Ficca di retro a li occhi tuoi la mente,<br>
e fa di quelli specchi a la figura<br>
che ’n questo specchio ti sarà parvente».
</p>
<p>
Qual savesse qual era la pastura<br>
del viso mio ne l’aspetto beato<br>
quand’ io mi trasmutai ad altra cura,
</p>
<p>
conoscerebbe quanto m’era a grato<br>
ubidire a la mia celeste scorta,<br>
contrapesando l’un con l’altro lato.
</p>
<p>
Dentro al cristallo che ’l vocabol porta,<br>
cerchiando il mondo, del suo caro duce<br>
sotto cui giacque ogne malizia morta,
</p>
<p>
di color d’oro in che raggio traluce<br>
vid’ io uno scaleo eretto in suso<br>
tanto, che nol seguiva la mia luce.
</p>
<p>
Vidi anche per li gradi scender giuso<br>
tanti splendor, ch’io pensai ch’ogne lume<br>
che par nel ciel, quindi fosse diffuso.
</p>
<p>
E come, per lo natural costume,<br>
le pole insieme, al cominciar del giorno,<br>
si movono a scaldar le fredde piume;
</p>
<p>
poi altre vanno via sanza ritorno,<br>
altre rivolgon sé onde son mosse,<br>
e altre roteando fan soggiorno;
</p>
<p>
tal modo parve me che quivi fosse<br>
in quello sfavillar che ’nsieme venne,<br>
sì come in certo grado si percosse.
</p>
<p>
E quel che presso più ci si ritenne,<br>
si fé sì chiaro, ch’io dicea pensando:<br>
‘Io veggio ben l’amor che tu m’accenne.
</p>
<p>
Ma quella ond’ io aspetto il come e ’l quando<br>
del dire e del tacer, si sta; ond’ io,<br>
contra ’l disio, fo ben ch’io non dimando’.
</p>
<p>
Per ch’ella, che vedëa il tacer mio<br>
nel veder di colui che tutto vede,<br>
mi disse: «Solvi il tuo caldo disio».
</p>
<p>
E io incominciai: «La mia mercede<br>
non mi fa degno de la tua risposta;<br>
ma per colei che ’l chieder mi concede,
</p>
<p>
vita beata che ti stai nascosta<br>
dentro a la tua letizia, fammi nota<br>
la cagion che sì presso mi t’ha posta;
</p>
<p>
e dì perché si tace in questa rota<br>
la dolce sinfonia di paradiso,<br>
che giù per l’altre suona sì divota».
</p>
<p>
«Tu hai l’udir mortal sì come il viso»,<br>
rispuose a me; «onde qui non si canta<br>
per quel che Bëatrice non ha riso.
</p>
<p>
Giù per li gradi de la scala santa<br>
discesi tanto sol per farti festa<br>
col dire e con la luce che mi ammanta;
</p>
<p>
né più amor mi fece esser più presta,<br>
ché più e tanto amor quinci sù ferve,<br>
sì come il fiammeggiar ti manifesta.
</p>
<p>
Ma l’alta carità, che ci fa serve<br>
pronte al consiglio che ’l mondo governa,<br>
sorteggia qui sì come tu osserve».
</p>
<p>
«Io veggio ben», diss’ io, «sacra lucerna,<br>
come libero amore in questa corte<br>
basta a seguir la provedenza etterna;
</p>
<p>
ma questo è quel ch’a cerner mi par forte,<br>
perché predestinata fosti sola<br>
a questo officio tra le tue consorte».
</p>
<p>
Né venni prima a l’ultima parola,<br>
che del suo mezzo fece il lume centro,<br>
girando sé come veloce mola;
</p>
<p>
poi rispuose l’amor che v’era dentro:<br>
«Luce divina sopra me s’appunta,<br>
penetrando per questa in ch’io m’inventro,
</p>
<p>
la cui virtù, col mio veder congiunta,<br>
mi leva sopra me tanto, ch’i’ veggio<br>
la somma essenza de la quale è munta.
</p>
<p>
Quinci vien l’allegrezza ond’ io fiammeggio;<br>
per ch’a la vista mia, quant’ ella è chiara,<br>
la chiarità de la fiamma pareggio.
</p>
<p>
Ma quell’ alma nel ciel che più si schiara,<br>
quel serafin che ’n Dio più l’occhio ha fisso,<br>
a la dimanda tua non satisfara,
</p>
<p>
però che sì s’innoltra ne lo abisso<br>
de l’etterno statuto quel che chiedi,<br>
che da ogne creata vista è scisso.
</p>
<p>
E al mondo mortal, quando tu riedi,<br>
questo rapporta, sì che non presumma<br>
a tanto segno più mover li piedi.
</p>
<p>
La mente, che qui luce, in terra fumma;<br>
onde riguarda come può là giùe<br>
quel che non pote perché ’l ciel l’assumma».
</p>
<p>
Sì mi prescrisser le parole sue,<br>
ch’io lasciai la quistione e mi ritrassi<br>
a dimandarla umilmente chi fue.
</p>
<p>
«Tra ’ due liti d’Italia surgon sassi,<br>
e non molto distanti a la tua patria,<br>
tanto che ’ troni assai suonan più bassi,
</p>
<p>
e fanno un gibbo che si chiama Catria,<br>
di sotto al quale è consecrato un ermo,<br>
che suole esser disposto a sola latria».
</p>
<p>
Così ricominciommi il terzo sermo;<br>
e poi, continüando, disse: «Quivi<br>
al servigio di Dio mi fe’ sì fermo,
</p>
<p>
che pur con cibi di liquor d’ulivi<br>
lievemente passava caldi e geli,<br>
contento ne’ pensier contemplativi.
</p>
<p>
Render solea quel chiostro a questi cieli<br>
fertilemente; e ora è fatto vano,<br>
sì che tosto convien che si riveli.
</p>
<p>
In quel loco fu’ io Pietro Damiano,<br>
e Pietro Peccator fu’ ne la casa<br>
di Nostra Donna in sul lito adriano.
</p>
<p>
Poca vita mortal m’era rimasa,<br>
quando fui chiesto e tratto a quel cappello,<br>
che pur di male in peggio si travasa.
</p>
<p>
Venne Cefàs e venne il gran vasello<br>
de lo Spirito Santo, magri e scalzi,<br>
prendendo il cibo da qualunque ostello.
</p>
<p>
Or voglion quinci e quindi chi rincalzi<br>
li moderni pastori e chi li meni,<br>
tanto son gravi, e chi di rietro li alzi.
</p>
<p>
Cuopron d’i manti loro i palafreni,<br>
sì che due bestie van sott’ una pelle:<br>
oh pazïenza che tanto sostieni!».
</p>
<p>
A questa voce vid’ io più fiammelle<br>
di grado in grado scendere e girarsi,<br>
e ogne giro le facea più belle.
</p>
<p>
Dintorno a questa vennero e fermarsi,<br>
e fero un grido di sì alto suono,<br>
che non potrebbe qui assomigliarsi;
</p>
<p>
né io lo ’ntesi, sì mi vinse il tuono.
</p>
</div>
<!--end canto-->
<div class="canto" id="CantoIII.XXII">
<p>
Oppresso di stupore, a la mia guida<br>
mi volsi, come parvol che ricorre<br>
sempre colà dove più si confida;
</p>
<p>
e quella, come madre che soccorre<br>
sùbito al figlio palido e anelo<br>
con la sua voce, che ’l suol ben disporre,
</p>
<p>
mi disse: «Non sai tu che tu se’ in cielo?<br>
e non sai tu che ’l cielo è tutto santo,<br>
e ciò che ci si fa vien da buon zelo?
</p>
<p>
Come t’avrebbe trasmutato il canto,<br>
e io ridendo, mo pensar lo puoi,<br>
poscia che ’l grido t’ha mosso cotanto;
</p>
<p>
nel qual, se ’nteso avessi i prieghi suoi,<br>
già ti sarebbe nota la vendetta<br>
che tu vedrai innanzi che tu muoi.
</p>
<p>
La spada di qua sù non taglia in fretta<br>
né tardo, ma’ ch’al parer di colui<br>
che disïando o temendo l’aspetta.
</p>
<p>
Ma rivolgiti omai inverso altrui;<br>
ch’assai illustri spiriti vedrai,<br>
se com’ io dico l’aspetto redui».
</p>
<p>
Come a lei piacque, li occhi ritornai,<br>
e vidi cento sperule che ’nsieme<br>
più s’abbellivan con mutüi rai.
</p>
<p>
Io stava come quei che ’n sé repreme<br>
la punta del disio, e non s’attenta<br>
di domandar, sì del troppo si teme;
</p>
<p>
e la maggiore e la più luculenta<br>
di quelle margherite innanzi fessi,<br>
per far di sé la mia voglia contenta.
</p>
<p>
Poi dentro a lei udi’: «Se tu vedessi<br>
com’ io la carità che tra noi arde,<br>
li tuoi concetti sarebbero espressi.
</p>
<p>
Ma perché tu, aspettando, non tarde<br>
a l’alto fine, io ti farò risposta<br>
pur al pensier, da che sì ti riguarde.
</p>
<p>
Quel monte a cui Cassino è ne la costa<br>
fu frequentato già in su la cima<br>
da la gente ingannata e mal disposta;
</p>
<p>
e quel son io che sù vi portai prima<br>
lo nome di colui che ’n terra addusse<br>
la verità che tanto ci soblima;
</p>
<p>
e tanta grazia sopra me relusse,<br>
ch’io ritrassi le ville circunstanti<br>
da l’empio cólto che ’l mondo sedusse.
</p>
<p>
Questi altri fuochi tutti contemplanti<br>
uomini fuoro, accesi di quel caldo<br>
che fa nascere i fiori e ’ frutti santi.
</p>
<p>
Qui è Maccario, qui è Romoaldo,<br>
qui son li frati miei che dentro ai chiostri<br>
fermar li piedi e tennero il cor saldo».
</p>
<p>
E io a lui: «L’affetto che dimostri<br>
meco parlando, e la buona sembianza<br>
ch’io veggio e noto in tutti li ardor vostri,
</p>
<p>
così m’ha dilatata mia fidanza,<br>
come ’l sol fa la rosa quando aperta<br>
tanto divien quant’ ell’ ha di possanza.
</p>
<p>
Però ti priego, e tu, padre, m’accerta<br>
s’io posso prender tanta grazia, ch’io<br>
ti veggia con imagine scoverta».
</p>
<p>
Ond’ elli: «Frate, il tuo alto disio<br>
s’adempierà in su l’ultima spera,<br>
ove s’adempion tutti li altri e ’l mio.
</p>
<p>
Ivi è perfetta, matura e intera<br>
ciascuna disïanza; in quella sola<br>
è ogne parte là ove sempr’ era,
</p>
<p>
perché non è in loco e non s’impola;<br>
e nostra scala infino ad essa varca,<br>
onde così dal viso ti s’invola.
</p>
<p>
Infin là sù la vide il patriarca<br>
Iacobbe porger la superna parte,<br>
quando li apparve d’angeli sì carca.
</p>
<p>
Ma, per salirla, mo nessun diparte<br>
da terra i piedi, e la regola mia<br>
rimasa è per danno de le carte.
</p>
<p>
Le mura che solieno esser badia<br>
fatte sono spelonche, e le cocolle<br>
sacca son piene di farina ria.
</p>
<p>
Ma grave usura tanto non si tolle<br>
contra ’l piacer di Dio, quanto quel frutto<br>
che fa il cor de’ monaci sì folle;
</p>
<p>
ché quantunque la Chiesa guarda, tutto<br>
è de la gente che per Dio dimanda;<br>
non di parenti né d’altro più brutto.
</p>
<p>
La carne d’i mortali è tanto blanda,<br>
che giù non basta buon cominciamento<br>
dal nascer de la quercia al far la ghianda.
</p>
<p>
Pier cominciò sanz’ oro e sanz’ argento,<br>
e io con orazione e con digiuno,<br>
e Francesco umilmente il suo convento;
</p>
<p>
e se guardi ’l principio di ciascuno,<br>
poscia riguardi là dov’ è trascorso,<br>
tu vederai del bianco fatto bruno.
</p>
<p>
Veramente Iordan vòlto retrorso<br>
più fu, e ’l mar fuggir, quando Dio volse,<br>
mirabile a veder che qui ’l soccorso».
</p>
<p>
Così mi disse, e indi si raccolse<br>
al suo collegio, e ’l collegio si strinse;<br>
poi, come turbo, in sù tutto s’avvolse.
</p>
<p>
La dolce donna dietro a lor mi pinse<br>
con un sol cenno su per quella scala,<br>
sì sua virtù la mia natura vinse;
</p>
<p>
né mai qua giù dove si monta e cala<br>
naturalmente, fu sì ratto moto<br>
ch’agguagliar si potesse a la mia ala.
</p>
<p>
S’io torni mai, lettore, a quel divoto<br>
trïunfo per lo quale io piango spesso<br>
le mie peccata e ’l petto mi percuoto,
</p>
<p>
tu non avresti in tanto tratto e messo<br>
nel foco il dito, in quant’ io vidi ’l segno<br>
che segue il Tauro e fui dentro da esso.
</p>
<p>
O glorïose stelle, o lume pregno<br>
di gran virtù, dal quale io riconosco<br>
tutto, qual che si sia, il mio ingegno,
</p>
<p>
con voi nasceva e s’ascondeva vosco<br>
quelli ch’è padre d’ogne mortal vita,<br>
quand’ io senti’ di prima l’aere tosco;
</p>
<p>
e poi, quando mi fu grazia largita<br>
d’entrar ne l’alta rota che vi gira,<br>
la vostra regïon mi fu sortita.
</p>
<p>
A voi divotamente ora sospira<br>
l’anima mia, per acquistar virtute<br>
al passo forte che a sé la tira.
</p>
<p>
«Tu se’ sì presso a l’ultima salute»,<br>
cominciò Bëatrice, «che tu dei<br>
aver le luci tue chiare e acute;
</p>
<p>
e però, prima che tu più t’inlei,<br>
rimira in giù, e vedi quanto mondo<br>
sotto li piedi già esser ti fei;
</p>
<p>
sì che ’l tuo cor, quantunque può, giocondo<br>
s’appresenti a la turba trïunfante<br>
che lieta vien per questo etera tondo».
</p>
<p>
Col viso ritornai per tutte quante<br>
le sette spere, e vidi questo globo<br>
tal, ch’io sorrisi del suo vil sembiante;
</p>
<p>
e quel consiglio per migliore approbo<br>
che l’ha per meno; e chi ad altro pensa<br>
chiamar si puote veramente probo.
</p>
<p>
Vidi la figlia di Latona incensa<br>
sanza quell’ ombra che mi fu cagione<br>
per che già la credetti rara e densa.
</p>
<p>
L’aspetto del tuo nato, Iperïone,<br>
quivi sostenni, e vidi com’ si move<br>
circa e vicino a lui Maia e Dïone.
</p>
<p>
Quindi m’apparve il temperar di Giove<br>
tra ’l padre e ’l figlio; e quindi mi fu chiaro<br>
il varïar che fanno di lor dove;
</p>
<p>
e tutti e sette mi si dimostraro<br>
quanto son grandi e quanto son veloci<br>
e come sono in distante riparo.
</p>
<p>
L’aiuola che ci fa tanto feroci,<br>
volgendom’ io con li etterni Gemelli,<br>
tutta m’apparve da’ colli a le foci;
</p>
<p>
poscia rivolsi li occhi a li occhi belli.
</p>
</div>
<!--end canto-->
<div class="canto" id="CantoIII.XXIII">
<p>
Come l’augello, intra l’amate fronde,<br>
posato al nido de’ suoi dolci nati<br>
la notte che le cose ci nasconde,
</p>
<p>
che, per veder li aspetti disïati<br>
e per trovar lo cibo onde li pasca,<br>
in che gravi labor li sono aggrati,
</p>
<p>
previene il tempo in su aperta frasca,<br>
e con ardente affetto il sole aspetta,<br>
fiso guardando pur che l’alba nasca;
</p>
<p>
così la donna mïa stava eretta<br>
e attenta, rivolta inver’ la plaga<br>
sotto la quale il sol mostra men fretta:
</p>
<p>
sì che, veggendola io sospesa e vaga,<br>
fecimi qual è quei che disïando<br>
altro vorria, e sperando s’appaga.
</p>
<p>
Ma poco fu tra uno e altro quando,<br>
del mio attender, dico, e del vedere<br>
lo ciel venir più e più rischiarando;
</p>
<p>
e Bëatrice disse: «Ecco le schiere<br>
del trïunfo di Cristo e tutto ’l frutto<br>
ricolto del girar di queste spere!».
</p>
<p>
Pariemi che ’l suo viso ardesse tutto,<br>
e li occhi avea di letizia sì pieni,<br>
che passarmen convien sanza costrutto.
</p>
<p>
Quale ne’ plenilunïi sereni<br>
Trivïa ride tra le ninfe etterne<br>
che dipingon lo ciel per tutti i seni,
</p>
<p>
vid’ i’ sopra migliaia di lucerne<br>
un sol che tutte quante l’accendea,<br>
come fa ’l nostro le viste superne;
</p>
<p>
e per la viva luce trasparea<br>
la lucente sustanza tanto chiara<br>
nel viso mio, che non la sostenea.
</p>
<p>
Oh Bëatrice, dolce guida e cara!<br>
Ella mi disse: «Quel che ti sobranza<br>
è virtù da cui nulla si ripara.
</p>
<p>
Quivi è la sapïenza e la possanza<br>
ch’aprì le strade tra ’l cielo e la terra,<br>
onde fu già sì lunga disïanza».
</p>
<p>
Come foco di nube si diserra<br>
per dilatarsi sì che non vi cape,<br>
e fuor di sua natura in giù s’atterra,
</p>
<p>
la mente mia così, tra quelle dape<br>
fatta più grande, di sé stessa uscìo,<br>
e che si fesse rimembrar non sape.
</p>
<p>
«Apri li occhi e riguarda qual son io;<br>
tu hai vedute cose, che possente<br>
se’ fatto a sostener lo riso mio».
</p>
<p>
Io era come quei che si risente<br>
di visïone oblita e che s’ingegna<br>
indarno di ridurlasi a la mente,
</p>
<p>
quand’ io udi’ questa proferta, degna<br>
di tanto grato, che mai non si stingue<br>
del libro che ’l preterito rassegna.
</p>
<p>
Se mo sonasser tutte quelle lingue<br>
che Polimnïa con le suore fero<br>
del latte lor dolcissimo più pingue,
</p>
<p>
per aiutarmi, al millesmo del vero<br>
non si verria, cantando il santo riso<br>
e quanto il santo aspetto facea mero;
</p>
<p>
e così, figurando il paradiso,<br>
convien saltar lo sacrato poema,<br>
come chi trova suo cammin riciso.
</p>
<p>
Ma chi pensasse il ponderoso tema<br>
e l’omero mortal che se ne carca,<br>
nol biasmerebbe se sott’ esso trema:
</p>
<p>
non è pareggio da picciola barca<br>
quel che fendendo va l’ardita prora,<br>
né da nocchier ch’a sé medesmo parca.
</p>
<p>
«Perché la faccia mia sì t’innamora,<br>
che tu non ti rivolgi al bel giardino<br>
che sotto i raggi di Cristo s’infiora?
</p>
<p>
Quivi è la rosa in che ’l verbo divino<br>
carne si fece; quivi son li gigli<br>
al cui odor si prese il buon cammino».
</p>
<p>
Così Beatrice; e io, che a’ suoi consigli<br>
tutto era pronto, ancora mi rendei<br>
a la battaglia de’ debili cigli.
</p>
<p>
Come a raggio di sol, che puro mei<br>
per fratta nube, già prato di fiori<br>
vider, coverti d’ombra, li occhi miei;
</p>
<p>
vid’ io così più turbe di splendori,<br>
folgorate di sù da raggi ardenti,<br>
sanza veder principio di folgóri.
</p>
<p>
O benigna vertù che sì li ’mprenti,<br>
sù t’essaltasti, per largirmi loco<br>
a li occhi lì che non t’eran possenti.
</p>
<p>
Il nome del bel fior ch’io sempre invoco<br>
e mane e sera, tutto mi ristrinse<br>
l’animo ad avvisar lo maggior foco;
</p>
<p>
e come ambo le luci mi dipinse<br>
il quale e il quanto de la viva stella<br>
che là sù vince come qua giù vinse,
</p>
<p>
per entro il cielo scese una facella,<br>
formata in cerchio a guisa di corona,<br>
e cinsela e girossi intorno ad ella.
</p>
<p>
Qualunque melodia più dolce suona<br>
qua giù e più a sé l’anima tira,<br>
parrebbe nube che squarciata tona,
</p>
<p>
comparata al sonar di quella lira<br>
onde si coronava il bel zaffiro<br>
del quale il ciel più chiaro s’inzaffira.
</p>
<p>
«Io sono amore angelico, che giro<br>
l’alta letizia che spira del ventre<br>
che fu albergo del nostro disiro;
</p>
<p>
e girerommi, donna del ciel, mentre<br>
che seguirai tuo figlio, e farai dia<br>
più la spera suprema perché lì entre».
</p>
<p>
Così la circulata melodia<br>
si sigillava, e tutti li altri lumi<br>
facean sonare il nome di Maria.
</p>
<p>
Lo real manto di tutti i volumi<br>
del mondo, che più ferve e più s’avviva<br>
ne l’alito di Dio e nei costumi,
</p>
<p>
avea sopra di noi l’interna riva<br>
tanto distante, che la sua parvenza,<br>
là dov’ io era, ancor non appariva:
</p>
<p>
però non ebber li occhi miei potenza<br>
di seguitar la coronata fiamma<br>
che si levò appresso sua semenza.
</p>
<p>
E come fantolin che ’nver’ la mamma<br>
tende le braccia, poi che ’l latte prese,<br>
per l’animo che ’nfin di fuor s’infiamma;
</p>
<p>
ciascun di quei candori in sù si stese<br>
con la sua cima, sì che l’alto affetto<br>
ch’elli avieno a Maria mi fu palese.
</p>
<p>
Indi rimaser lì nel mio cospetto,<br>
‘Regina celi’ cantando sì dolce,<br>
che mai da me non si partì ’l diletto.
</p>
<p>
Oh quanta è l’ubertà che si soffolce<br>
in quelle arche ricchissime che fuoro<br>
a seminar qua giù buone bobolce!
</p>
<p>
Quivi si vive e gode del tesoro<br>
che s’acquistò piangendo ne lo essilio<br>
di Babillòn, ove si lasciò l’oro.
</p>
<p>
Quivi trïunfa, sotto l’alto Filio<br>
di Dio e di Maria, di sua vittoria,<br>
e con l’antico e col novo concilio,
</p>
<p>
colui che tien le chiavi di tal gloria.
</p>
</div>
<!--end canto-->
<div class="canto" id="CantoIII.XXIV">
<p>
«O sodalizio eletto a la gran cena<br>
del benedetto Agnello, il qual vi ciba<br>
sì, che la vostra voglia è sempre piena,
</p>
<p>
se per grazia di Dio questi preliba<br>
di quel che cade de la vostra mensa,<br>
prima che morte tempo li prescriba,
</p>
<p>
ponete mente a l’affezione immensa<br>
e roratelo alquanto: voi bevete<br>
sempre del fonte onde vien quel ch’ei pensa».
</p>
<p>
Così Beatrice; e quelle anime liete<br>
si fero spere sopra fissi poli,<br>
fiammando, a volte, a guisa di comete.
</p>
<p>
E come cerchi in tempra d’orïuoli<br>
si giran sì, che ’l primo a chi pon mente<br>
quïeto pare, e l’ultimo che voli;
</p>
<p>
così quelle carole, differente-<br>
mente danzando, de la sua ricchezza<br>
mi facieno stimar, veloci e lente.
</p>
<p>
Di quella ch’io notai di più carezza<br>
vid’ ïo uscire un foco sì felice,<br>
che nullo vi lasciò di più chiarezza;
</p>
<p>
e tre fïate intorno di Beatrice<br>
si volse con un canto tanto divo,<br>
che la mia fantasia nol mi ridice.
</p>
<p>
Però salta la penna e non lo scrivo:<br>
ché l’imagine nostra a cotai pieghe,<br>
non che ’l parlare, è troppo color vivo.
</p>
<p>
«O santa suora mia che sì ne prieghe<br>
divota, per lo tuo ardente affetto<br>
da quella bella spera mi disleghe».
</p>
<p>
Poscia fermato, il foco benedetto<br>
a la mia donna dirizzò lo spiro,<br>
che favellò così com’ i’ ho detto.
</p>
<p>
Ed ella: «O luce etterna del gran viro<br>
a cui Nostro Segnor lasciò le chiavi,<br>
ch’ei portò giù, di questo gaudio miro,
</p>
<p>
tenta costui di punti lievi e gravi,<br>
come ti piace, intorno de la fede,<br>
per la qual tu su per lo mare andavi.
</p>
<p>
S’elli ama bene e bene spera e crede,<br>
non t’è occulto, perché ’l viso hai quivi<br>
dov’ ogne cosa dipinta si vede;
</p>
<p>
ma perché questo regno ha fatto civi<br>
per la verace fede, a glorïarla,<br>
di lei parlare è ben ch’a lui arrivi».
</p>
<p>
Sì come il baccialier s’arma e non parla<br>
fin che ’l maestro la question propone,<br>
per approvarla, non per terminarla,
</p>
<p>
così m’armava io d’ogne ragione<br>
mentre ch’ella dicea, per esser presto<br>
a tal querente e a tal professione.
</p>
<p>
«Dì, buon Cristiano, fatti manifesto:<br>
fede che è?». Ond’ io levai la fronte<br>
in quella luce onde spirava questo;
</p>
<p>
poi mi volsi a Beatrice, ed essa pronte<br>
sembianze femmi perch’ ïo spandessi<br>
l’acqua di fuor del mio interno fonte.
</p>
<p>
«La Grazia che mi dà ch’io mi confessi»,<br>
comincia’ io, «da l’alto primipilo,<br>
faccia li miei concetti bene espressi».
</p>
<p>
E seguitai: «Come ’l verace stilo<br>
ne scrisse, padre, del tuo caro frate<br>
che mise teco Roma nel buon filo,
</p>
<p>
fede è sustanza di cose sperate<br>
e argomento de le non parventi;<br>
e questa pare a me sua quiditate».
</p>
<p>
Allora udi’: «Dirittamente senti,<br>
se bene intendi perché la ripuose<br>
tra le sustanze, e poi tra li argomenti».
</p>
<p>
E io appresso: «Le profonde cose<br>
che mi largiscon qui la lor parvenza,<br>
a li occhi di là giù son sì ascose,
</p>
<p>
che l’esser loro v’è in sola credenza,<br>
sopra la qual si fonda l’alta spene;<br>
e però di sustanza prende intenza.
</p>
<p>
E da questa credenza ci convene<br>
silogizzar, sanz’ avere altra vista:<br>
però intenza d’argomento tene».
</p>
<p>
Allora udi’: «Se quantunque s’acquista<br>
giù per dottrina, fosse così ’nteso,<br>
non lì avria loco ingegno di sofista».
</p>
<p>
Così spirò di quello amore acceso;<br>
indi soggiunse: «Assai bene è trascorsa<br>
d’esta moneta già la lega e ’l peso;
</p>
<p>
ma dimmi se tu l’hai ne la tua borsa».<br>
Ond’ io: «Sì ho, sì lucida e sì tonda,<br>
che nel suo conio nulla mi s’inforsa».
</p>
<p>
Appresso uscì de la luce profonda<br>
che lì splendeva: «Questa cara gioia<br>
sopra la quale ogne virtù si fonda,
</p>
<p>
onde ti venne?». E io: «La larga ploia<br>
de lo Spirito Santo, ch’è diffusa<br>
in su le vecchie e ’n su le nuove cuoia,
</p>
<p>
è silogismo che la m’ha conchiusa<br>
acutamente sì, che ’nverso d’ella<br>
ogne dimostrazion mi pare ottusa».
</p>
<p>
Io udi’ poi: «L’antica e la novella<br>
proposizion che così ti conchiude,<br>
perché l’hai tu per divina favella?».
</p>
<p>
E io: «La prova che ’l ver mi dischiude,<br>
son l’opere seguite, a che natura<br>
non scalda ferro mai né batte incude».
</p>
<p>
Risposto fummi: «Dì, chi t’assicura<br>
che quell’ opere fosser? Quel medesmo<br>
che vuol provarsi, non altri, il ti giura».
</p>
<p>
«Se ’l mondo si rivolse al cristianesmo»,<br>
diss’ io, «sanza miracoli, quest’ uno<br>
è tal, che li altri non sono il centesmo:
</p>
<p>
ché tu intrasti povero e digiuno<br>
in campo, a seminar la buona pianta<br>
che fu già vite e ora è fatta pruno».
</p>
<p>
Finito questo, l’alta corte santa<br>
risonò per le spere un ‘Dio laudamo’<br>
ne la melode che là sù si canta.
</p>
<p>
E quel baron che sì di ramo in ramo,<br>
essaminando, già tratto m’avea,<br>
che a l’ultime fronde appressavamo,
</p>
<p>
ricominciò: «La Grazia, che donnea<br>
con la tua mente, la bocca t’aperse<br>
infino a qui come aprir si dovea,
</p>
<p>
sì ch’io approvo ciò che fuori emerse;<br>
ma or convien espremer quel che credi,<br>
e onde a la credenza tua s’offerse».
</p>
<p>
«O santo padre, e spirito che vedi<br>
ciò che credesti sì, che tu vincesti<br>
ver’ lo sepulcro più giovani piedi»,
</p>
<p>
comincia’ io, «tu vuo’ ch’io manifesti<br>
la forma qui del pronto creder mio,<br>
e anche la cagion di lui chiedesti.
</p>
<p>
E io rispondo: Io credo in uno Dio<br>
solo ed etterno, che tutto ’l ciel move,<br>
non moto, con amore e con disio;
</p>
<p>
e a tal creder non ho io pur prove<br>
fisice e metafisice, ma dalmi<br>
anche la verità che quinci piove
</p>
<p>
per Moïsè, per profeti e per salmi,<br>
per l’Evangelio e per voi che scriveste<br>
poi che l’ardente Spirto vi fé almi;
</p>
<p>
e credo in tre persone etterne, e queste<br>
credo una essenza sì una e sì trina,<br>
che soffera congiunto ‘sono’ ed ‘este’.
</p>
<p>
De la profonda condizion divina<br>
ch’io tocco mo, la mente mi sigilla<br>
più volte l’evangelica dottrina.
</p>
<p>
Quest’ è ’l principio, quest’ è la favilla<br>
che si dilata in fiamma poi vivace,<br>
e come stella in cielo in me scintilla».
</p>
<p>
Come ’l segnor ch’ascolta quel che i piace,<br>
da indi abbraccia il servo, gratulando<br>
per la novella, tosto ch’el si tace;
</p>
<p>
così, benedicendomi cantando,<br>
tre volte cinse me, sì com’ io tacqui,<br>
l’appostolico lume al cui comando
</p>
<p>
io avea detto: sì nel dir li piacqui!
</p>
</div>
<!--end canto-->
<div class="canto" id="CantoIII.XXV">
<p>
Se mai continga che ’l poema sacro<br>
al quale ha posto mano e cielo e terra,<br>
sì che m’ha fatto per molti anni macro,
</p>
<p>
vinca la crudeltà che fuor mi serra<br>
del bello ovile ov’ io dormi’ agnello,<br>
nimico ai lupi che li danno guerra;
</p>
<p>
con altra voce omai, con altro vello<br>
ritornerò poeta, e in sul fonte<br>
del mio battesmo prenderò ’l cappello;
</p>
<p>
però che ne la fede, che fa conte<br>
l’anime a Dio, quivi intra’ io, e poi<br>
Pietro per lei sì mi girò la fronte.
</p>
<p>
Indi si mosse un lume verso noi<br>
di quella spera ond’ uscì la primizia<br>
che lasciò Cristo d’i vicari suoi;
</p>
<p>
e la mia donna, piena di letizia,<br>
mi disse: «Mira, mira: ecco il barone<br>
per cui là giù si vicita Galizia».
</p>
<p>
Sì come quando il colombo si pone<br>
presso al compagno, l’uno a l’altro pande,<br>
girando e mormorando, l’affezione;
</p>
<p>
così vid’ ïo l’un da l’altro grande<br>
principe glorïoso essere accolto,<br>
laudando il cibo che là sù li prande.
</p>
<p>
Ma poi che ’l gratular si fu assolto,<br>
tacito coram me ciascun s’affisse,<br>
ignito sì che vincëa ’l mio volto.
</p>
<p>
Ridendo allora Bëatrice disse:<br>
«Inclita vita per cui la larghezza<br>
de la nostra basilica si scrisse,
</p>
<p>
fa risonar la spene in questa altezza:<br>
tu sai, che tante fiate la figuri,<br>
quante Iesù ai tre fé più carezza».
</p>
<p>
«Leva la testa e fa che t’assicuri:<br>
che ciò che vien qua sù del mortal mondo,<br>
convien ch’ai nostri raggi si maturi».
</p>
<p>
Questo conforto del foco secondo<br>
mi venne; ond’ io leväi li occhi a’ monti<br>
che li ’ncurvaron pria col troppo pondo.
</p>
<p>
«Poi che per grazia vuol che tu t’affronti<br>
lo nostro Imperadore, anzi la morte,<br>
ne l’aula più secreta co’ suoi conti,
</p>
<p>
sì che, veduto il ver di questa corte,<br>
la spene, che là giù bene innamora,<br>
in te e in altrui di ciò conforte,
</p>
<p>
di’ quel ch’ell’ è, di’ come se ne ’nfiora<br>
la mente tua, e dì onde a te venne».<br>
Così seguì ’l secondo lume ancora.
</p>
<p>
E quella pïa che guidò le penne<br>
de le mie ali a così alto volo,<br>
a la risposta così mi prevenne:
</p>
<p>
«La Chiesa militante alcun figliuolo<br>
non ha con più speranza, com’ è scritto<br>
nel Sol che raggia tutto nostro stuolo:
</p>
<p>
però li è conceduto che d’Egitto<br>
vegna in Ierusalemme per vedere,<br>
anzi che ’l militar li sia prescritto.
</p>
<p>
Li altri due punti, che non per sapere<br>
son dimandati, ma perch’ ei rapporti<br>
quanto questa virtù t’è in piacere,
</p>
<p>
a lui lasc’ io, ché non li saran forti<br>
né di iattanza; ed elli a ciò risponda,<br>
e la grazia di Dio ciò li comporti».
</p>
<p>
Come discente ch’a dottor seconda<br>
pronto e libente in quel ch’elli è esperto,<br>
perché la sua bontà si disasconda,
</p>
<p>
«Spene», diss’ io, «è uno attender certo<br>
de la gloria futura, il qual produce<br>
grazia divina e precedente merto.
</p>
<p>
Da molte stelle mi vien questa luce;<br>
ma quei la distillò nel mio cor pria<br>
che fu sommo cantor del sommo duce.
</p>
<p>
‘Sperino in te’, ne la sua tëodia<br>
dice, ‘color che sanno il nome tuo’:<br>
e chi nol sa, s’elli ha la fede mia?
</p>
<p>
Tu mi stillasti, con lo stillar suo,<br>
ne la pistola poi; sì ch’io son pieno,<br>
e in altrui vostra pioggia repluo».
</p>
<p>
Mentr’ io diceva, dentro al vivo seno<br>
di quello incendio tremolava un lampo<br>
sùbito e spesso a guisa di baleno.
</p>
<p>
Indi spirò: «L’amore ond’ ïo avvampo<br>
ancor ver’ la virtù che mi seguette<br>
infin la palma e a l’uscir del campo,
</p>
<p>
vuol ch’io respiri a te che ti dilette<br>
di lei; ed emmi a grato che tu diche<br>
quello che la speranza ti ’mpromette».
</p>
<p>
E io: «Le nove e le scritture antiche<br>
pongon lo segno, ed esso lo mi addita,<br>
de l’anime che Dio s’ha fatte amiche.
</p>
<p>
Dice Isaia che ciascuna vestita<br>
ne la sua terra fia di doppia vesta:<br>
e la sua terra è questa dolce vita;
</p>
<p>
e ’l tuo fratello assai vie più digesta,<br>
là dove tratta de le bianche stole,<br>
questa revelazion ci manifesta».
</p>
<p>
E prima, appresso al fin d’este parole,<br>
‘Sperent in te’ di sopr’ a noi s’udì;<br>
a che rispuoser tutte le carole.
</p>
<p>
Poscia tra esse un lume si schiarì<br>
sì che, se ’l Cancro avesse un tal cristallo,<br>
l’inverno avrebbe un mese d’un sol dì.
</p>
<p>
E come surge e va ed entra in ballo<br>
vergine lieta, sol per fare onore<br>
a la novizia, non per alcun fallo,
</p>
<p>
così vid’ io lo schiarato splendore<br>
venire a’ due che si volgieno a nota<br>
qual conveniesi al loro ardente amore.
</p>
<p>
Misesi lì nel canto e ne la rota;<br>
e la mia donna in lor tenea l’aspetto,<br>
pur come sposa tacita e immota.
</p>
<p>
«Questi è colui che giacque sopra ’l petto<br>
del nostro pellicano, e questi fue<br>
di su la croce al grande officio eletto».
</p>
<p>
La donna mia così; né però piùe<br>
mosser la vista sua di stare attenta<br>
poscia che prima le parole sue.
</p>
<p>
Qual è colui ch’adocchia e s’argomenta<br>
di vedere eclissar lo sole un poco,<br>
che, per veder, non vedente diventa;
</p>
<p>
tal mi fec’ ïo a quell’ ultimo foco<br>
mentre che detto fu: «Perché t’abbagli<br>
per veder cosa che qui non ha loco?
</p>
<p>
In terra è terra il mio corpo, e saragli<br>
tanto con li altri, che ’l numero nostro<br>
con l’etterno proposito s’agguagli.
</p>
<p>
Con le due stole nel beato chiostro<br>
son le due luci sole che saliro;<br>
e questo apporterai nel mondo vostro».
</p>
<p>
A questa voce l’infiammato giro<br>
si quïetò con esso il dolce mischio<br>
che si facea nel suon del trino spiro,
</p>
<p>
sì come, per cessar fatica o rischio,<br>
li remi, pria ne l’acqua ripercossi,<br>
tutti si posano al sonar d’un fischio.
</p>
<p>
Ahi quanto ne la mente mi commossi,<br>
quando mi volsi per veder Beatrice,<br>
per non poter veder, benché io fossi
</p>
<p>
presso di lei, e nel mondo felice!
</p>
</div>
<!--end canto-->
<div class="canto" id="CantoIII.XXVI">
<p>
Mentr’ io dubbiava per lo viso spento,<br>
de la fulgida fiamma che lo spense<br>
uscì un spiro che mi fece attento,
</p>
<p>
dicendo: «Intanto che tu ti risense<br>
de la vista che haï in me consunta,<br>
ben è che ragionando la compense.
</p>
<p>
Comincia dunque; e dì ove s’appunta<br>
l’anima tua, e fa ragion che sia<br>
la vista in te smarrita e non defunta:
</p>
<p>
perché la donna che per questa dia<br>
regïon ti conduce, ha ne lo sguardo<br>
la virtù ch’ebbe la man d’Anania».
</p>
<p>
Io dissi: «Al suo piacere e tosto e tardo<br>
vegna remedio a li occhi, che fuor porte<br>
quand’ ella entrò col foco ond’ io sempr’ ardo.
</p>
<p>
Lo ben che fa contenta questa corte,<br>
Alfa e O è di quanta scrittura<br>
mi legge Amore o lievemente o forte».
</p>
<p>
Quella medesma voce che paura<br>
tolta m’avea del sùbito abbarbaglio,<br>
di ragionare ancor mi mise in cura;
</p>
<p>
e disse: «Certo a più angusto vaglio<br>
ti conviene schiarar: dicer convienti<br>
chi drizzò l’arco tuo a tal berzaglio».
</p>
<p>
E io: «Per filosofici argomenti<br>
e per autorità che quinci scende<br>
cotale amor convien che in me si ’mprenti:
</p>
<p>
ché ’l bene, in quanto ben, come s’intende,<br>
così accende amore, e tanto maggio<br>
quanto più di bontate in sé comprende.
</p>
<p>
Dunque a l’essenza ov’ è tanto avvantaggio,<br>
che ciascun ben che fuor di lei si trova<br>
altro non è ch’un lume di suo raggio,
</p>
<p>
più che in altra convien che si mova<br>
la mente, amando, di ciascun che cerne<br>
il vero in che si fonda questa prova.
</p>
<p>
Tal vero a l’intelletto mïo sterne<br>
colui che mi dimostra il primo amore<br>
di tutte le sustanze sempiterne.
</p>
<p>
Sternel la voce del verace autore,<br>
che dice a Moïsè, di sé parlando:<br>
‘Io ti farò vedere ogne valore’.
</p>
<p>
Sternilmi tu ancora, incominciando<br>
l’alto preconio che grida l’arcano<br>
di qui là giù sovra ogne altro bando».
</p>
<p>
E io udi’: «Per intelletto umano<br>
e per autoritadi a lui concorde<br>
d’i tuoi amori a Dio guarda il sovrano.
</p>
<p>
Ma dì ancor se tu senti altre corde<br>
tirarti verso lui, sì che tu suone<br>
con quanti denti questo amor ti morde».
</p>
<p>
Non fu latente la santa intenzione<br>
de l’aguglia di Cristo, anzi m’accorsi<br>
dove volea menar mia professione.
</p>
<p>
Però ricominciai: «Tutti quei morsi<br>
che posson far lo cor volgere a Dio,<br>
a la mia caritate son concorsi:
</p>
<p>
ché l’essere del mondo e l’esser mio,<br>
la morte ch’el sostenne perch’ io viva,<br>
e quel che spera ogne fedel com’ io,
</p>
<p>
con la predetta conoscenza viva,<br>
tratto m’hanno del mar de l’amor torto,<br>
e del diritto m’han posto a la riva.
</p>
<p>
Le fronde onde s’infronda tutto l’orto<br>
de l’ortolano etterno, am’ io cotanto<br>
quanto da lui a lor di bene è porto».
</p>
<p>
Sì com’ io tacqui, un dolcissimo canto<br>
risonò per lo cielo, e la mia donna<br>
dicea con li altri: «Santo, santo, santo!».
</p>
<p>
E come a lume acuto si disonna<br>
per lo spirto visivo che ricorre<br>
a lo splendor che va di gonna in gonna,
</p>
<p>
e lo svegliato ciò che vede aborre,<br>
sì nescïa è la sùbita vigilia<br>
fin che la stimativa non soccorre;
</p>
<p>
così de li occhi miei ogne quisquilia<br>
fugò Beatrice col raggio d’i suoi,<br>
che rifulgea da più di mille milia:
</p>
<p>
onde mei che dinanzi vidi poi;<br>
e quasi stupefatto domandai<br>
d’un quarto lume ch’io vidi tra noi.
</p>
<p>
E la mia donna: «Dentro da quei rai<br>
vagheggia il suo fattor l’anima prima<br>
che la prima virtù creasse mai».
</p>
<p>
Come la fronda che flette la cima<br>
nel transito del vento, e poi si leva<br>
per la propria virtù che la soblima,
</p>
<p>
fec’ io in tanto in quant’ ella diceva,<br>
stupendo, e poi mi rifece sicuro<br>
un disio di parlare ond’ ïo ardeva.
</p>
<p>
E cominciai: «O pomo che maturo<br>
solo prodotto fosti, o padre antico<br>
a cui ciascuna sposa è figlia e nuro,
</p>
<p>
divoto quanto posso a te supplìco<br>
perché mi parli: tu vedi mia voglia,<br>
e per udirti tosto non la dico».
</p>
<p>
Talvolta un animal coverto broglia,<br>
sì che l’affetto convien che si paia<br>
per lo seguir che face a lui la ’nvoglia;
</p>
<p>
e similmente l’anima primaia<br>
mi facea trasparer per la coverta<br>
quant’ ella a compiacermi venìa gaia.
</p>
<p>
Indi spirò: «Sanz’ essermi proferta<br>
da te, la voglia tua discerno meglio<br>
che tu qualunque cosa t’è più certa;
</p>
<p>
perch’ io la veggio nel verace speglio<br>
che fa di sé pareglio a l’altre cose,<br>
e nulla face lui di sé pareglio.
</p>
<p>
Tu vuogli udir quant’ è che Dio mi puose<br>
ne l’eccelso giardino, ove costei<br>
a così lunga scala ti dispuose,
</p>
<p>
e quanto fu diletto a li occhi miei,<br>
e la propria cagion del gran disdegno,<br>
e l’idïoma ch’usai e che fei.
</p>
<p>
Or, figluol mio, non il gustar del legno<br>
fu per sé la cagion di tanto essilio,<br>
ma solamente il trapassar del segno.
</p>
<p>
Quindi onde mosse tua donna Virgilio,<br>
quattromilia trecento e due volumi<br>
di sol desiderai questo concilio;
</p>
<p>
e vidi lui tornare a tutt’ i lumi<br>
de la sua strada novecento trenta<br>
fïate, mentre ch’ïo in terra fu’mi.
</p>
<p>
La lingua ch’io parlai fu tutta spenta<br>
innanzi che a l’ovra inconsummabile<br>
fosse la gente di Nembròt attenta:
</p>
<p>
ché nullo effetto mai razïonabile,<br>
per lo piacere uman che rinovella<br>
seguendo il cielo, sempre fu durabile.
</p>
<p>
Opera naturale è ch’uom favella;<br>
ma così o così, natura lascia<br>
poi fare a voi secondo che v’abbella.
</p>
<p>
Pria ch’i’ scendessi a l’infernale ambascia,<br>
I s’appellava in terra il sommo bene<br>
onde vien la letizia che mi fascia;
</p>
<p>
e El si chiamò poi: e ciò convene,<br>
ché l’uso d’i mortali è come fronda<br>
in ramo, che sen va e altra vene.
</p>
<p>
Nel monte che si leva più da l’onda,<br>
fu’ io, con vita pura e disonesta,<br>
da la prim’ ora a quella che seconda,
</p>
<p>
come ’l sol muta quadra, l’ora sesta».
</p>
</div>
<!--end canto-->
<div class="canto" id="CantoIII.XXVII">
<p>
‘Al Padre, al Figlio, a lo Spirito Santo’,<br>
cominciò, ‘gloria!’, tutto ’l paradiso,<br>
sì che m’inebrïava il dolce canto.
</p>
<p>
Ciò ch’io vedeva mi sembiava un riso<br>
de l’universo; per che mia ebbrezza<br>
intrava per l’udire e per lo viso.
</p>
<p>
Oh gioia! oh ineffabile allegrezza!<br>
oh vita intègra d’amore e di pace!<br>
oh sanza brama sicura ricchezza!
</p>
<p>
Dinanzi a li occhi miei le quattro face<br>
stavano accese, e quella che pria venne<br>
incominciò a farsi più vivace,
</p>
<p>
e tal ne la sembianza sua divenne,<br>
qual diverrebbe Iove, s’elli e Marte<br>
fossero augelli e cambiassersi penne.
</p>
<p>
La provedenza, che quivi comparte<br>
vice e officio, nel beato coro<br>
silenzio posto avea da ogne parte,
</p>
<p>
quand’ ïo udi’: «Se io mi trascoloro,<br>
non ti maravigliar, ché, dicend’ io,<br>
vedrai trascolorar tutti costoro.
</p>
<p>
Quelli ch’usurpa in terra il luogo mio,<br>
il luogo mio, il luogo mio, che vaca<br>
ne la presenza del Figliuol di Dio,
</p>
<p>
fatt’ ha del cimitero mio cloaca<br>
del sangue e de la puzza; onde ’l perverso<br>
che cadde di qua sù, là giù si placa».
</p>
<p>
Di quel color che per lo sole avverso<br>
nube dipigne da sera e da mane,<br>
vid’ ïo allora tutto ’l ciel cosperso.
</p>
<p>
E come donna onesta che permane<br>
di sé sicura, e per l’altrui fallanza,<br>
pur ascoltando, timida si fane,
</p>
<p>
così Beatrice trasmutò sembianza;<br>
e tale eclissi credo che ’n ciel fue<br>
quando patì la supprema possanza.
</p>
<p>
Poi procedetter le parole sue<br>
con voce tanto da sé trasmutata,<br>
che la sembianza non si mutò piùe:
</p>
<p>
«Non fu la sposa di Cristo allevata<br>
del sangue mio, di Lin, di quel di Cleto,<br>
per essere ad acquisto d’oro usata;
</p>
<p>
ma per acquisto d’esto viver lieto<br>
e Sisto e Pïo e Calisto e Urbano<br>
sparser lo sangue dopo molto fleto.
</p>
<p>
Non fu nostra intenzion ch’a destra mano<br>
d’i nostri successor parte sedesse,<br>
parte da l’altra del popol cristiano;
</p>
<p>
né che le chiavi che mi fuor concesse,<br>
divenisser signaculo in vessillo<br>
che contra battezzati combattesse;
</p>
<p>
né ch’io fossi figura di sigillo<br>
a privilegi venduti e mendaci,<br>
ond’ io sovente arrosso e disfavillo.
</p>
<p>
In vesta di pastor lupi rapaci<br>
si veggion di qua sù per tutti i paschi:<br>
o difesa di Dio, perché pur giaci?
</p>
<p>
Del sangue nostro Caorsini e Guaschi<br>
s’apparecchian di bere: o buon principio,<br>
a che vil fine convien che tu caschi!
</p>
<p>
Ma l’alta provedenza, che con Scipio<br>
difese a Roma la gloria del mondo,<br>
soccorrà tosto, sì com’ io concipio;
</p>
<p>
e tu, figliuol, che per lo mortal pondo<br>
ancor giù tornerai, apri la bocca,<br>
e non asconder quel ch’io non ascondo».
</p>
<p>
Sì come di vapor gelati fiocca<br>
in giuso l’aere nostro, quando ’l corno<br>
de la capra del ciel col sol si tocca,
</p>
<p>
in sù vid’ io così l’etera addorno<br>
farsi e fioccar di vapor trïunfanti<br>
che fatto avien con noi quivi soggiorno.
</p>
<p>
Lo viso mio seguiva i suoi sembianti,<br>
e seguì fin che ’l mezzo, per lo molto,<br>
li tolse il trapassar del più avanti.
</p>
<p>
Onde la donna, che mi vide assolto<br>
de l’attendere in sù, mi disse: «Adima<br>
il viso e guarda come tu se’ vòlto».
</p>
<p>
Da l’ora ch’ïo avea guardato prima<br>
i’ vidi mosso me per tutto l’arco<br>
che fa dal mezzo al fine il primo clima;
</p>
<p>
sì ch’io vedea di là da Gade il varco<br>
folle d’Ulisse, e di qua presso il lito<br>
nel qual si fece Europa dolce carco.
</p>
<p>
E più mi fora discoverto il sito<br>
di questa aiuola; ma ’l sol procedea<br>
sotto i mie’ piedi un segno e più partito.
</p>
<p>
La mente innamorata, che donnea<br>
con la mia donna sempre, di ridure<br>
ad essa li occhi più che mai ardea;
</p>
<p>
e se natura o arte fé pasture<br>
da pigliare occhi, per aver la mente,<br>
in carne umana o ne le sue pitture,
</p>
<p>
tutte adunate, parrebber nïente<br>
ver’ lo piacer divin che mi refulse,<br>
quando mi volsi al suo viso ridente.
</p>
<p>
E la virtù che lo sguardo m’indulse,<br>
del bel nido di Leda mi divelse,<br>
e nel ciel velocissimo m’impulse.
</p>
<p>
Le parti sue vivissime ed eccelse<br>
sì uniforme son, ch’i’ non so dire<br>
qual Bëatrice per loco mi scelse.
</p>
<p>
Ma ella, che vedëa ’l mio disire,<br>
incominciò, ridendo tanto lieta,<br>
che Dio parea nel suo volto gioire:
</p>
<p>
«La natura del mondo, che quïeta<br>
il mezzo e tutto l’altro intorno move,<br>
quinci comincia come da sua meta;
</p>
<p>
e questo cielo non ha altro dove<br>
che la mente divina, in che s’accende<br>
l’amor che ’l volge e la virtù ch’ei piove.
</p>
<p>
Luce e amor d’un cerchio lui comprende,<br>
sì come questo li altri; e quel precinto<br>
colui che ’l cinge solamente intende.
</p>
<p>
Non è suo moto per altro distinto,<br>
ma li altri son mensurati da questo,<br>
sì come diece da mezzo e da quinto;
</p>
<p>
e come il tempo tegna in cotal testo<br>
le sue radici e ne li altri le fronde,<br>
omai a te può esser manifesto.
</p>
<p>
Oh cupidigia che i mortali affonde<br>
sì sotto te, che nessuno ha podere<br>
di trarre li occhi fuor de le tue onde!
</p>
<p>
Ben fiorisce ne li uomini il volere;<br>
ma la pioggia continüa converte<br>
in bozzacchioni le sosine vere.
</p>
<p>
Fede e innocenza son reperte<br>
solo ne’ parvoletti; poi ciascuna<br>
pria fugge che le guance sian coperte.
</p>
<p>
Tale, balbuzïendo ancor, digiuna,<br>
che poi divora, con la lingua sciolta,<br>
qualunque cibo per qualunque luna;
</p>
<p>
e tal, balbuzïendo, ama e ascolta<br>
la madre sua, che, con loquela intera,<br>
disïa poi di vederla sepolta.
</p>
<p>
Così si fa la pelle bianca nera<br>
nel primo aspetto de la bella figlia<br>
di quel ch’apporta mane e lascia sera.
</p>
<p>
Tu, perché non ti facci maraviglia,<br>
pensa che ’n terra non è chi governi;<br>
onde sì svïa l’umana famiglia.
</p>
<p>
Ma prima che gennaio tutto si sverni<br>
per la centesma ch’è là giù negletta,<br>
raggeran sì questi cerchi superni,
</p>
<p>
che la fortuna che tanto s’aspetta,<br>
le poppe volgerà u’ son le prore,<br>
sì che la classe correrà diretta;
</p>
<p>
e vero frutto verrà dopo ’l fiore».
</p>
</div>
<!--end canto-->
<div class="canto" id="CantoIII.XXVIII">
<p>
Poscia che ’ncontro a la vita presente<br>
d’i miseri mortali aperse ’l vero<br>
quella che ’mparadisa la mia mente,
</p>
<p>
come in lo specchio fiamma di doppiero<br>
vede colui che se n’alluma retro,<br>
prima che l’abbia in vista o in pensiero,
</p>
<p>
e sé rivolge per veder se ’l vetro<br>
li dice il vero, e vede ch’el s’accorda<br>
con esso come nota con suo metro;
</p>
<p>
così la mia memoria si ricorda<br>
ch’io feci riguardando ne’ belli occhi<br>
onde a pigliarmi fece Amor la corda.
</p>
<p>
E com’ io mi rivolsi e furon tocchi<br>
li miei da ciò che pare in quel volume,<br>
quandunque nel suo giro ben s’adocchi,
</p>
<p>
un punto vidi che raggiava lume<br>
acuto sì, che ’l viso ch’elli affoca<br>
chiuder conviensi per lo forte acume;
</p>
<p>
e quale stella par quinci più poca,<br>
parrebbe luna, locata con esso<br>
come stella con stella si collòca.
</p>
<p>
Forse cotanto quanto pare appresso<br>
alo cigner la luce che ’l dipigne<br>
quando ’l vapor che ’l porta più è spesso,
</p>
<p>
distante intorno al punto un cerchio d’igne<br>
si girava sì ratto, ch’avria vinto<br>
quel moto che più tosto il mondo cigne;
</p>
<p>
e questo era d’un altro circumcinto,<br>
e quel dal terzo, e ’l terzo poi dal quarto,<br>
dal quinto il quarto, e poi dal sesto il quinto.
</p>
<p>
Sopra seguiva il settimo sì sparto<br>
già di larghezza, che ’l messo di Iuno<br>
intero a contenerlo sarebbe arto.
</p>
<p>
Così l’ottavo e ’l nono; e chiascheduno<br>
più tardo si movea, secondo ch’era<br>
in numero distante più da l’uno;
</p>
<p>
e quello avea la fiamma più sincera<br>
cui men distava la favilla pura,<br>
credo, però che più di lei s’invera.
</p>
<p>
La donna mia, che mi vedëa in cura<br>
forte sospeso, disse: «Da quel punto<br>
depende il cielo e tutta la natura.
</p>
<p>
Mira quel cerchio che più li è congiunto;<br>
e sappi che ’l suo muovere è sì tosto<br>
per l’affocato amore ond’ elli è punto».
</p>
<p>
E io a lei: «Se ’l mondo fosse posto<br>
con l’ordine ch’io veggio in quelle rote,<br>
sazio m’avrebbe ciò che m’è proposto;
</p>
<p>
ma nel mondo sensibile si puote<br>
veder le volte tanto più divine,<br>
quant’ elle son dal centro più remote.
</p>
<p>
Onde, se ’l mio disir dee aver fine<br>
in questo miro e angelico templo<br>
che solo amore e luce ha per confine,
</p>
<p>
udir convienmi ancor come l’essemplo<br>
e l’essemplare non vanno d’un modo,<br>
ché io per me indarno a ciò contemplo».
</p>
<p>
«Se li tuoi diti non sono a tal nodo<br>
sufficïenti, non è maraviglia:<br>
tanto, per non tentare, è fatto sodo!».
</p>
<p>
Così la donna mia; poi disse: «Piglia<br>
quel ch’io ti dicerò, se vuo’ saziarti;<br>
e intorno da esso t’assottiglia.
</p>
<p>
Li cerchi corporai sono ampi e arti<br>
secondo il più e ’l men de la virtute<br>
che si distende per tutte lor parti.
</p>
<p>
Maggior bontà vuol far maggior salute;<br>
maggior salute maggior corpo cape,<br>
s’elli ha le parti igualmente compiute.
</p>
<p>
Dunque costui che tutto quanto rape<br>
l’altro universo seco, corrisponde<br>
al cerchio che più ama e che più sape:
</p>
<p>
per che, se tu a la virtù circonde<br>
la tua misura, non a la parvenza<br>
de le sustanze che t’appaion tonde,
</p>
<p>
tu vederai mirabil consequenza<br>
di maggio a più e di minore a meno,<br>
in ciascun cielo, a süa intelligenza».
</p>
<p>
Come rimane splendido e sereno<br>
l’emisperio de l’aere, quando soffia<br>
Borea da quella guancia ond’ è più leno,
</p>
<p>
per che si purga e risolve la roffia<br>
che pria turbava, sì che ’l ciel ne ride<br>
con le bellezze d’ogne sua paroffia;
</p>
<p>
così fec’ïo, poi che mi provide<br>
la donna mia del suo risponder chiaro,<br>
e come stella in cielo il ver si vide.
</p>
<p>
E poi che le parole sue restaro,<br>
non altrimenti ferro disfavilla<br>
che bolle, come i cerchi sfavillaro.
</p>
<p>
L’incendio suo seguiva ogne scintilla;<br>
ed eran tante, che ’l numero loro<br>
più che ’l doppiar de li scacchi s’inmilla.
</p>
<p>
Io sentiva osannar di coro in coro<br>
al punto fisso che li tiene a li ubi,<br>
e terrà sempre, ne’ quai sempre fuoro.
</p>
<p>
E quella che vedëa i pensier dubi<br>
ne la mia mente, disse: «I cerchi primi<br>
t’hanno mostrato Serafi e Cherubi.
</p>
<p>
Così veloci seguono i suoi vimi,<br>
per somigliarsi al punto quanto ponno;<br>
e posson quanto a veder son soblimi.
</p>
<p>
Quelli altri amori che ’ntorno li vonno,<br>
si chiaman Troni del divino aspetto,<br>
per che ’l primo ternaro terminonno;
</p>
<p>
e dei saper che tutti hanno diletto<br>
quanto la sua veduta si profonda<br>
nel vero in che si queta ogne intelletto.
</p>
<p>
Quinci si può veder come si fonda<br>
l’esser beato ne l’atto che vede,<br>
non in quel ch’ama, che poscia seconda;
</p>
<p>
e del vedere è misura mercede,<br>
che grazia partorisce e buona voglia:<br>
così di grado in grado si procede.
</p>
<p>
L’altro ternaro, che così germoglia<br>
in questa primavera sempiterna<br>
che notturno Arïete non dispoglia,
</p>
<p>
perpetüalemente ‘Osanna’ sberna<br>
con tre melode, che suonano in tree<br>
ordini di letizia onde s’interna.
</p>
<p>
In essa gerarcia son l’altre dee:<br>
prima Dominazioni, e poi Virtudi;<br>
l’ordine terzo di Podestadi èe.
</p>
<p>
Poscia ne’ due penultimi tripudi<br>
Principati e Arcangeli si girano;<br>
l’ultimo è tutto d’Angelici ludi.
</p>
<p>
Questi ordini di sù tutti s’ammirano,<br>
e di giù vincon sì, che verso Dio<br>
tutti tirati sono e tutti tirano.
</p>
<p>
E Dïonisio con tanto disio<br>
a contemplar questi ordini si mise,<br>
che li nomò e distinse com’ io.
</p>
<p>
Ma Gregorio da lui poi si divise;<br>
onde, sì tosto come li occhi aperse<br>
in questo ciel, di sé medesmo rise.
</p>
<p>
E se tanto secreto ver proferse<br>
mortale in terra, non voglio ch’ammiri:<br>
ché chi ’l vide qua sù gliel discoperse
</p>
<p>
con altro assai del ver di questi giri».
</p>
</div>
<!--end canto-->
<div class="canto" id="CantoIII.XXIX">
<p>
Quando ambedue li figli di Latona,<br>
coperti del Montone e de la Libra,<br>
fanno de l’orizzonte insieme zona,
</p>
<p>
quant’ è dal punto che ’l cenìt inlibra<br>
infin che l’uno e l’altro da quel cinto,<br>
cambiando l’emisperio, si dilibra,
</p>
<p>
tanto, col volto di riso dipinto,<br>
si tacque Bëatrice, riguardando<br>
fiso nel punto che m’avëa vinto.
</p>
<p>
Poi cominciò: «Io dico, e non dimando,<br>
quel che tu vuoli udir, perch’ io l’ho visto<br>
là ’ve s’appunta ogne ubi e ogne quando.
</p>
<p>
Non per aver a sé di bene acquisto,<br>
ch’esser non può, ma perché suo splendore<br>
potesse, risplendendo, dir “Subsisto”,
</p>
<p>
in sua etternità di tempo fore,<br>
fuor d’ogne altro comprender, come i piacque,<br>
s’aperse in nuovi amor l’etterno amore.
</p>
<p>
Né prima quasi torpente si giacque;<br>
ché né prima né poscia procedette<br>
lo discorrer di Dio sovra quest’ acque.
</p>
<p>
Forma e materia, congiunte e purette,<br>
usciro ad esser che non avia fallo,<br>
come d’arco tricordo tre saette.
</p>
<p>
E come in vetro, in ambra o in cristallo<br>
raggio resplende sì, che dal venire<br>
a l’esser tutto non è intervallo,
</p>
<p>
così ’l triforme effetto del suo sire<br>
ne l’esser suo raggiò insieme tutto<br>
sanza distinzïone in essordire.
</p>
<p>
Concreato fu ordine e costrutto<br>
a le sustanze; e quelle furon cima<br>
nel mondo in che puro atto fu produtto;
</p>
<p>
pura potenza tenne la parte ima;<br>
nel mezzo strinse potenza con atto<br>
tal vime, che già mai non si divima.
</p>
<p>
Ieronimo vi scrisse lungo tratto<br>
di secoli de li angeli creati<br>
anzi che l’altro mondo fosse fatto;
</p>
<p>
ma questo vero è scritto in molti lati<br>
da li scrittor de lo Spirito Santo,<br>
e tu te n’avvedrai se bene agguati;
</p>
<p>
e anche la ragione il vede alquanto,<br>
che non concederebbe che ’ motori<br>
sanza sua perfezion fosser cotanto.
</p>
<p>
Or sai tu dove e quando questi amori<br>
furon creati e come: sì che spenti<br>
nel tuo disïo già son tre ardori.
</p>
<p>
Né giugneriesi, numerando, al venti<br>
sì tosto, come de li angeli parte<br>
turbò il suggetto d’i vostri alimenti.
</p>
<p>
L’altra rimase, e cominciò quest’ arte<br>
che tu discerni, con tanto diletto,<br>
che mai da circüir non si diparte.
</p>
<p>
Principio del cader fu il maladetto<br>
superbir di colui che tu vedesti<br>
da tutti i pesi del mondo costretto.
</p>
<p>
Quelli che vedi qui furon modesti<br>
a riconoscer sé da la bontate<br>
che li avea fatti a tanto intender presti:
</p>
<p>
per che le viste lor furo essaltate<br>
con grazia illuminante e con lor merto,<br>
si c’hanno ferma e piena volontate;
</p>
<p>
e non voglio che dubbi, ma sia certo,<br>
che ricever la grazia è meritorio<br>
secondo che l’affetto l’è aperto.
</p>
<p>
Omai dintorno a questo consistorio<br>
puoi contemplare assai, se le parole<br>
mie son ricolte, sanz’ altro aiutorio.
</p>
<p>
Ma perché ’n terra per le vostre scole<br>
si legge che l’angelica natura<br>
è tal, che ’ntende e si ricorda e vole,
</p>
<p>
ancor dirò, perché tu veggi pura<br>
la verità che là giù si confonde,<br>
equivocando in sì fatta lettura.
</p>
<p>
Queste sustanze, poi che fur gioconde<br>
de la faccia di Dio, non volser viso<br>
da essa, da cui nulla si nasconde:
</p>
<p>
però non hanno vedere interciso<br>
da novo obietto, e però non bisogna<br>
rememorar per concetto diviso;
</p>
<p>
sì che là giù, non dormendo, si sogna,<br>
credendo e non credendo dicer vero;<br>
ma ne l’uno è più colpa e più vergogna.
</p>
<p>
Voi non andate giù per un sentiero<br>
filosofando: tanto vi trasporta<br>
l’amor de l’apparenza e ’l suo pensiero!
</p>
<p>
E ancor questo qua sù si comporta<br>
con men disdegno che quando è posposta<br>
la divina Scrittura o quando è torta.
</p>
<p>
Non vi si pensa quanto sangue costa<br>
seminarla nel mondo e quanto piace<br>
chi umilmente con essa s’accosta.
</p>
<p>
Per apparer ciascun s’ingegna e face<br>
sue invenzioni; e quelle son trascorse<br>
da’ predicanti e ’l Vangelio si tace.
</p>
<p>
Un dice che la luna si ritorse<br>
ne la passion di Cristo e s’interpuose,<br>
per che ’l lume del sol giù non si porse;
</p>
<p>
e mente, ché la luce si nascose<br>
da sé: però a li Spani e a l’Indi<br>
come a’ Giudei tale eclissi rispuose.
</p>
<p>
Non ha Fiorenza tanti Lapi e Bindi<br>
quante sì fatte favole per anno<br>
in pergamo si gridan quinci e quindi:
</p>
<p>
sì che le pecorelle, che non sanno,<br>
tornan del pasco pasciute di vento,<br>
e non le scusa non veder lo danno.
</p>
<p>
Non disse Cristo al suo primo convento:<br>
‘Andate, e predicate al mondo ciance’;<br>
ma diede lor verace fondamento;
</p>
<p>
e quel tanto sonò ne le sue guance,<br>
sì ch’a pugnar per accender la fede<br>
de l’Evangelio fero scudo e lance.
</p>
<p>
Ora si va con motti e con iscede<br>
a predicare, e pur che ben si rida,<br>
gonfia il cappuccio e più non si richiede.
</p>
<p>
Ma tale uccel nel becchetto s’annida,<br>
che se ’l vulgo il vedesse, vederebbe<br>
la perdonanza di ch’el si confida:
</p>
<p>
per cui tanta stoltezza in terra crebbe,<br>
che, sanza prova d’alcun testimonio,<br>
ad ogne promession si correrebbe.
</p>
<p>
Di questo ingrassa il porco sant’ Antonio,<br>
e altri assai che sono ancor più porci,<br>
pagando di moneta sanza conio.
</p>
<p>
Ma perché siam digressi assai, ritorci<br>
li occhi oramai verso la dritta strada,<br>
sì che la via col tempo si raccorci.
</p>
<p>
Questa natura sì oltre s’ingrada<br>
in numero, che mai non fu loquela<br>
né concetto mortal che tanto vada;
</p>
<p>
e se tu guardi quel che si revela<br>
per Danïel, vedrai che ’n sue migliaia<br>
determinato numero si cela.
</p>
<p>
La prima luce, che tutta la raia,<br>
per tanti modi in essa si recepe,<br>
quanti son li splendori a chi s’appaia.
</p>
<p>
Onde, però che a l’atto che concepe<br>
segue l’affetto, d’amar la dolcezza<br>
diversamente in essa ferve e tepe.
</p>
<p>
Vedi l’eccelso omai e la larghezza<br>
de l’etterno valor, poscia che tanti<br>
speculi fatti s’ha in che si spezza,
</p>
<p>
uno manendo in sé come davanti».
</p>
</div>
<!--end canto-->
<div class="canto" id="CantoIII.XXX">
<p>
Forse semilia miglia di lontano<br>
ci ferve l’ora sesta, e questo mondo<br>
china già l’ombra quasi al letto piano,
</p>
<p>
quando ’l mezzo del cielo, a noi profondo,<br>
comincia a farsi tal, ch’alcuna stella<br>
perde il parere infino a questo fondo;
</p>
<p>
e come vien la chiarissima ancella<br>
del sol più oltre, così ’l ciel si chiude<br>
di vista in vista infino a la più bella.
</p>
<p>
Non altrimenti il trïunfo che lude<br>
sempre dintorno al punto che mi vinse,<br>
parendo inchiuso da quel ch’elli ’nchiude,
</p>
<p>
a poco a poco al mio veder si stinse:<br>
per che tornar con li occhi a Bëatrice<br>
nulla vedere e amor mi costrinse.
</p>
<p>
Se quanto infino a qui di lei si dice<br>
fosse conchiuso tutto in una loda,<br>
poca sarebbe a fornir questa vice.
</p>
<p>
La bellezza ch’io vidi si trasmoda<br>
non pur di là da noi, ma certo io credo<br>
che solo il suo fattor tutta la goda.
</p>
<p>
Da questo passo vinto mi concedo<br>
più che già mai da punto di suo tema<br>
soprato fosse comico o tragedo:
</p>
<p>
ché, come sole in viso che più trema,<br>
così lo rimembrar del dolce riso<br>
la mente mia da me medesmo scema.
</p>
<p>
Dal primo giorno ch’i’ vidi il suo viso<br>
in questa vita, infino a questa vista,<br>
non m’è il seguire al mio cantar preciso;
</p>
<p>
ma or convien che mio seguir desista<br>
più dietro a sua bellezza, poetando,<br>
come a l’ultimo suo ciascuno artista.
</p>
<p>
Cotal qual io lascio a maggior bando<br>
che quel de la mia tuba, che deduce<br>
l’ardüa sua matera terminando,
</p>
<p>
con atto e voce di spedito duce<br>
ricominciò: «Noi siamo usciti fore<br>
del maggior corpo al ciel ch’è pura luce:
</p>
<p>
luce intellettüal, piena d’amore;<br>
amor di vero ben, pien di letizia;<br>
letizia che trascende ogne dolzore.
</p>
<p>
Qui vederai l’una e l’altra milizia<br>
di paradiso, e l’una in quelli aspetti<br>
che tu vedrai a l’ultima giustizia».
</p>
<p>
Come sùbito lampo che discetti<br>
li spiriti visivi, sì che priva<br>
da l’atto l’occhio di più forti obietti,
</p>
<p>
così mi circunfulse luce viva,<br>
e lasciommi fasciato di tal velo<br>
del suo fulgor, che nulla m’appariva.
</p>
<p>
«Sempre l’amor che queta questo cielo<br>
accoglie in sé con sì fatta salute,<br>
per far disposto a sua fiamma il candelo».
</p>
<p>
Non fur più tosto dentro a me venute<br>
queste parole brievi, ch’io compresi<br>
me sormontar di sopr’ a mia virtute;
</p>
<p>
e di novella vista mi raccesi<br>
tale, che nulla luce è tanto mera,<br>
che li occhi miei non si fosser difesi;
</p>
<p>
e vidi lume in forma di rivera<br>
fulvido di fulgore, intra due rive<br>
dipinte di mirabil primavera.
</p>
<p>
Di tal fiumana uscian faville vive,<br>
e d’ogne parte si mettien ne’ fiori,<br>
quasi rubin che oro circunscrive;
</p>
<p>
poi, come inebrïate da li odori,<br>
riprofondavan sé nel miro gurge,<br>
e s’una intrava, un’altra n’uscia fori.
</p>
<p>
«L’alto disio che mo t’infiamma e urge,<br>
d’aver notizia di ciò che tu vei,<br>
tanto mi piace più quanto più turge;
</p>
<p>
ma di quest’ acqua convien che tu bei<br>
prima che tanta sete in te si sazi»:<br>
così mi disse il sol de li occhi miei.
</p>
<p>
Anche soggiunse: «Il fiume e li topazi<br>
ch’entrano ed escono e ’l rider de l’erbe<br>
son di lor vero umbriferi prefazi.
</p>
<p>
Non che da sé sian queste cose acerbe;<br>
ma è difetto da la parte tua,<br>
che non hai viste ancor tanto superbe».
</p>
<p>
Non è fantin che sì sùbito rua<br>
col volto verso il latte, se si svegli<br>
molto tardato da l’usanza sua,
</p>
<p>
come fec’ io, per far migliori spegli<br>
ancor de li occhi, chinandomi a l’onda<br>
che si deriva perché vi s’immegli;
</p>
<p>
e sì come di lei bevve la gronda<br>
de le palpebre mie, così mi parve<br>
di sua lunghezza divenuta tonda.
</p>
<p>
Poi, come gente stata sotto larve,<br>
che pare altro che prima, se si sveste<br>
la sembianza non süa in che disparve,
</p>
<p>
così mi si cambiaro in maggior feste<br>
li fiori e le faville, sì ch’io vidi<br>
ambo le corti del ciel manifeste.
</p>
<p>
O isplendor di Dio, per cu’ io vidi<br>
l’alto trïunfo del regno verace,<br>
dammi virtù a dir com’ ïo il vidi!
</p>
<p>
Lume è là sù che visibile face<br>
lo creatore a quella creatura<br>
che solo in lui vedere ha la sua pace.
</p>
<p>
E’ si distende in circular figura,<br>
in tanto che la sua circunferenza<br>
sarebbe al sol troppo larga cintura.
</p>
<p>
Fassi di raggio tutta sua parvenza<br>
reflesso al sommo del mobile primo,<br>
che prende quindi vivere e potenza.
</p>
<p>
E come clivo in acqua di suo imo<br>
si specchia, quasi per vedersi addorno,<br>
quando è nel verde e ne’ fioretti opimo,
</p>
<p>
sì, soprastando al lume intorno intorno,<br>
vidi specchiarsi in più di mille soglie<br>
quanto di noi là sù fatto ha ritorno.
</p>
<p>
E se l’infimo grado in sé raccoglie<br>
sì grande lume, quanta è la larghezza<br>
di questa rosa ne l’estreme foglie!
</p>
<p>
La vista mia ne l’ampio e ne l’altezza<br>
non si smarriva, ma tutto prendeva<br>
il quanto e ’l quale di quella allegrezza.
</p>
<p>
Presso e lontano, lì, né pon né leva:<br>
ché dove Dio sanza mezzo governa,<br>
la legge natural nulla rileva.
</p>
<p>
Nel giallo de la rosa sempiterna,<br>
che si digrada e dilata e redole<br>
odor di lode al sol che sempre verna,
</p>
<p>
qual è colui che tace e dicer vole,<br>
mi trasse Bëatrice, e disse: «Mira<br>
quanto è ’l convento de le bianche stole!
</p>
<p>
Vedi nostra città quant’ ella gira;<br>
vedi li nostri scanni sì ripieni,<br>
che poca gente più ci si disira.
</p>
<p>
E ’n quel gran seggio a che tu li occhi tieni<br>
per la corona che già v’è sù posta,<br>
prima che tu a queste nozze ceni,
</p>
<p>
sederà l’alma, che fia giù agosta,<br>
de l’alto Arrigo, ch’a drizzare Italia<br>
verrà in prima ch’ella sia disposta.
</p>
<p>
La cieca cupidigia che v’ammalia<br>
simili fatti v’ha al fantolino<br>
che muor per fame e caccia via la balia.
</p>
<p>
E fia prefetto nel foro divino<br>
allora tal, che palese e coverto<br>
non anderà con lui per un cammino.
</p>
<p>
Ma poco poi sarà da Dio sofferto<br>
nel santo officio; ch’el sarà detruso<br>
là dove Simon mago è per suo merto,
</p>
<p>
e farà quel d’Alagna intrar più giuso».
</p>
</div>
<!--end canto-->
<div class="canto" id="CantoIII.XXXI">
<p>
In forma dunque di candida rosa<br>
mi si mostrava la milizia santa<br>
che nel suo sangue Cristo fece sposa;
</p>
<p>
ma l’altra, che volando vede e canta<br>
la gloria di colui che la ’nnamora<br>
e la bontà che la fece cotanta,
</p>
<p>
sì come schiera d’ape che s’infiora<br>
una fïata e una si ritorna<br>
là dove suo laboro s’insapora,
</p>
<p>
nel gran fior discendeva che s’addorna<br>
di tante foglie, e quindi risaliva<br>
là dove ’l süo amor sempre soggiorna.
</p>
<p>
Le facce tutte avean di fiamma viva<br>
e l’ali d’oro, e l’altro tanto bianco,<br>
che nulla neve a quel termine arriva.
</p>
<p>
Quando scendean nel fior, di banco in banco<br>
porgevan de la pace e de l’ardore<br>
ch’elli acquistavan ventilando il fianco.
</p>
<p>
Né l’interporsi tra ’l disopra e ’l fiore<br>
di tanta moltitudine volante<br>
impediva la vista e lo splendore:
</p>
<p>
ché la luce divina è penetrante<br>
per l’universo secondo ch’è degno,<br>
sì che nulla le puote essere ostante.
</p>
<p>
Questo sicuro e gaudïoso regno,<br>
frequente in gente antica e in novella,<br>
viso e amore avea tutto ad un segno.
</p>
<p>
O trina luce che ’n unica stella<br>
scintillando a lor vista, sì li appaga!<br>
guarda qua giuso a la nostra procella!
</p>
<p>
Se i barbari, venendo da tal plaga<br>
che ciascun giorno d’Elice si cuopra,<br>
rotante col suo figlio ond’ ella è vaga,
</p>
<p>
veggendo Roma e l’ardüa sua opra,<br>
stupefaciensi, quando Laterano<br>
a le cose mortali andò di sopra;
</p>
<p>
ïo, che al divino da l’umano,<br>
a l’etterno dal tempo era venuto,<br>
e di Fiorenza in popol giusto e sano,
</p>
<p>
di che stupor dovea esser compiuto!<br>
Certo tra esso e ’l gaudio mi facea<br>
libito non udire e starmi muto.
</p>
<p>
E quasi peregrin che si ricrea<br>
nel tempio del suo voto riguardando,<br>
e spera già ridir com’ ello stea,
</p>
<p>
su per la viva luce passeggiando,<br>
menava ïo li occhi per li gradi,<br>
mo sù, mo giù e mo recirculando.
</p>
<p>
Vedëa visi a carità süadi,<br>
d’altrui lume fregiati e di suo riso,<br>
e atti ornati di tutte onestadi.
</p>
<p>
La forma general di paradiso<br>
già tutta mïo sguardo avea compresa,<br>
in nulla parte ancor fermato fiso;
</p>
<p>
e volgeami con voglia rïaccesa<br>
per domandar la mia donna di cose<br>
di che la mente mia era sospesa.
</p>
<p>
Uno intendëa, e altro mi rispuose:<br>
credea veder Beatrice e vidi un sene<br>
vestito con le genti glorïose.
</p>
<p>
Diffuso era per li occhi e per le gene<br>
di benigna letizia, in atto pio<br>
quale a tenero padre si convene.
</p>
<p>
E «Ov’ è ella?», sùbito diss’ io.<br>
Ond’ elli: «A terminar lo tuo disiro<br>
mosse Beatrice me del loco mio;
</p>
<p>
e se riguardi sù nel terzo giro<br>
dal sommo grado, tu la rivedrai<br>
nel trono che suoi merti le sortiro».
</p>
<p>
Sanza risponder, li occhi sù levai,<br>
e vidi lei che si facea corona<br>
reflettendo da sé li etterni rai.
</p>
<p>
Da quella regïon che più sù tona<br>
occhio mortale alcun tanto non dista,<br>
qualunque in mare più giù s’abbandona,
</p>
<p>
quanto lì da Beatrice la mia vista;<br>
ma nulla mi facea, ché süa effige<br>
non discendëa a me per mezzo mista.
</p>
<p>
«O donna in cui la mia speranza vige,<br>
e che soffristi per la mia salute<br>
in inferno lasciar le tue vestige,
</p>
<p>
di tante cose quant’ i’ ho vedute,<br>
dal tuo podere e da la tua bontate<br>
riconosco la grazia e la virtute.
</p>
<p>
Tu m’hai di servo tratto a libertate<br>
per tutte quelle vie, per tutt’ i modi<br>
che di ciò fare avei la potestate.
</p>
<p>
La tua magnificenza in me custodi,<br>
sì che l’anima mia, che fatt’ hai sana,<br>
piacente a te dal corpo si disnodi».
</p>
<p>
Così orai; e quella, sì lontana<br>
come parea, sorrise e riguardommi;<br>
poi si tornò a l’etterna fontana.
</p>
<p>
E ’l santo sene: «Acciò che tu assommi<br>
perfettamente», disse, «il tuo cammino,<br>
a che priego e amor santo mandommi,
</p>
<p>
vola con li occhi per questo giardino;<br>
ché veder lui t’acconcerà lo sguardo<br>
più al montar per lo raggio divino.
</p>
<p>
E la regina del cielo, ond’ ïo ardo<br>
tutto d’amor, ne farà ogne grazia,<br>
però ch’i’ sono il suo fedel Bernardo».
</p>
<p>
Qual è colui che forse di Croazia<br>
viene a veder la Veronica nostra,<br>
che per l’antica fame non sen sazia,
</p>
<p>
ma dice nel pensier, fin che si mostra:<br>
‘Segnor mio Iesù Cristo, Dio verace,<br>
or fu sì fatta la sembianza vostra?’;
</p>
<p>
tal era io mirando la vivace<br>
carità di colui che ’n questo mondo,<br>
contemplando, gustò di quella pace.
</p>
<p>
«Figliuol di grazia, quest’ esser giocondo»,<br>
cominciò elli, «non ti sarà noto,<br>
tenendo li occhi pur qua giù al fondo;
</p>
<p>
ma guarda i cerchi infino al più remoto,<br>
tanto che veggi seder la regina<br>
cui questo regno è suddito e devoto».
</p>
<p>
Io levai li occhi; e come da mattina<br>
la parte orïental de l’orizzonte<br>
soverchia quella dove ’l sol declina,
</p>
<p>
così, quasi di valle andando a monte<br>
con li occhi, vidi parte ne lo stremo<br>
vincer di lume tutta l’altra fronte.
</p>
<p>
E come quivi ove s’aspetta il temo<br>
che mal guidò Fetonte, più s’infiamma,<br>
e quinci e quindi il lume si fa scemo,
</p>
<p>
così quella pacifica oriafiamma<br>
nel mezzo s’avvivava, e d’ogne parte<br>
per igual modo allentava la fiamma;
</p>
<p>
e a quel mezzo, con le penne sparte,<br>
vid’ io più di mille angeli festanti,<br>
ciascun distinto di fulgore e d’arte.
</p>
<p>
Vidi a lor giochi quivi e a lor canti<br>
ridere una bellezza, che letizia<br>
era ne li occhi a tutti li altri santi;
</p>
<p>
e s’io avessi in dir tanta divizia<br>
quanta ad imaginar, non ardirei<br>
lo minimo tentar di sua delizia.
</p>
<p>
Bernardo, come vide li occhi miei<br>
nel caldo suo caler fissi e attenti,<br>
li suoi con tanto affetto volse a lei,
</p>
<p>
che ’ miei di rimirar fé più ardenti.
</p>
</div>
<!--end canto-->
<div class="canto" id="CantoIII.XXXII">
<p>
Affetto al suo piacer, quel contemplante<br>
libero officio di dottore assunse,<br>
e cominciò queste parole sante:
</p>
<p>
«La piaga che Maria richiuse e unse,<br>
quella ch’è tanto bella da’ suoi piedi<br>
è colei che l’aperse e che la punse.
</p>
<p>
Ne l’ordine che fanno i terzi sedi,<br>
siede Rachel di sotto da costei<br>
con Bëatrice, sì come tu vedi.
</p>
<p>
Sarra e Rebecca, Iudìt e colei<br>
che fu bisava al cantor che per doglia<br>
del fallo disse ‘Miserere mei’,
</p>
<p>
puoi tu veder così di soglia in soglia<br>
giù digradar, com’ io ch’a proprio nome<br>
vo per la rosa giù di foglia in foglia.
</p>
<p>
E dal settimo grado in giù, sì come<br>
infino ad esso, succedono Ebree,<br>
dirimendo del fior tutte le chiome;
</p>
<p>
perché, secondo lo sguardo che fée<br>
la fede in Cristo, queste sono il muro<br>
a che si parton le sacre scalee.
</p>
<p>
Da questa parte onde ’l fiore è maturo<br>
di tutte le sue foglie, sono assisi<br>
quei che credettero in Cristo venturo;
</p>
<p>
da l’altra parte onde sono intercisi<br>
di vòti i semicirculi, si stanno<br>
quei ch’a Cristo venuto ebber li visi.
</p>
<p>
E come quinci il glorïoso scanno<br>
de la donna del cielo e li altri scanni<br>
di sotto lui cotanta cerna fanno,
</p>
<p>
così di contra quel del gran Giovanni,<br>
che sempre santo ’l diserto e ’l martiro<br>
sofferse, e poi l’inferno da due anni;
</p>
<p>
e sotto lui così cerner sortiro<br>
Francesco, Benedetto e Augustino<br>
e altri fin qua giù di giro in giro.
</p>
<p>
Or mira l’alto proveder divino:<br>
ché l’uno e l’altro aspetto de la fede<br>
igualmente empierà questo giardino.
</p>
<p>
E sappi che dal grado in giù che fiede<br>
a mezzo il tratto le due discrezioni,<br>
per nullo proprio merito si siede,
</p>
<p>
ma per l’altrui, con certe condizioni:<br>
ché tutti questi son spiriti ascolti<br>
prima ch’avesser vere elezïoni.
</p>
<p>
Ben te ne puoi accorger per li volti<br>
e anche per le voci püerili,<br>
se tu li guardi bene e se li ascolti.
</p>
<p>
Or dubbi tu e dubitando sili;<br>
ma io discioglierò ’l forte legame<br>
in che ti stringon li pensier sottili.
</p>
<p>
Dentro a l’ampiezza di questo reame<br>
casüal punto non puote aver sito,<br>
se non come tristizia o sete o fame:
</p>
<p>
ché per etterna legge è stabilito<br>
quantunque vedi, sì che giustamente<br>
ci si risponde da l’anello al dito;
</p>
<p>
e però questa festinata gente<br>
a vera vita non è sine causa<br>
intra sé qui più e meno eccellente.
</p>
<p>
Lo rege per cui questo regno pausa<br>
in tanto amore e in tanto diletto,<br>
che nulla volontà è di più ausa,
</p>
<p>
le menti tutte nel suo lieto aspetto<br>
creando, a suo piacer di grazia dota<br>
diversamente; e qui basti l’effetto.
</p>
<p>
E ciò espresso e chiaro vi si nota<br>
ne la Scrittura santa in quei gemelli<br>
che ne la madre ebber l’ira commota.
</p>
<p>
Però, secondo il color d’i capelli,<br>
di cotal grazia l’altissimo lume<br>
degnamente convien che s’incappelli.
</p>
<p>
Dunque, sanza mercé di lor costume,<br>
locati son per gradi differenti,<br>
sol differendo nel primiero acume.
</p>
<p>
Bastavasi ne’ secoli recenti<br>
con l’innocenza, per aver salute,<br>
solamente la fede d’i parenti;
</p>
<p>
poi che le prime etadi fuor compiute,<br>
convenne ai maschi a l’innocenti penne<br>
per circuncidere acquistar virtute;
</p>
<p>
ma poi che ’l tempo de la grazia venne,<br>
sanza battesmo perfetto di Cristo<br>
tale innocenza là giù si ritenne.
</p>
<p>
Riguarda omai ne la faccia che a Cristo<br>
più si somiglia, ché la sua chiarezza<br>
sola ti può disporre a veder Cristo».
</p>
<p>
Io vidi sopra lei tanta allegrezza<br>
piover, portata ne le menti sante<br>
create a trasvolar per quella altezza,
</p>
<p>
che quantunque io avea visto davante,<br>
di tanta ammirazion non mi sospese,<br>
né mi mostrò di Dio tanto sembiante;
</p>
<p>
e quello amor che primo lì discese,<br>
cantando ‘Ave, Maria, gratïa plena’,<br>
dinanzi a lei le sue ali distese.
</p>
<p>
Rispuose a la divina cantilena<br>
da tutte parti la beata corte,<br>
sì ch’ogne vista sen fé più serena.
</p>
<p>
«O santo padre, che per me comporte<br>
l’esser qua giù, lasciando il dolce loco<br>
nel qual tu siedi per etterna sorte,
</p>
<p>
qual è quell’ angel che con tanto gioco<br>
guarda ne li occhi la nostra regina,<br>
innamorato sì che par di foco?».
</p>
<p>
Così ricorsi ancora a la dottrina<br>
di colui ch’abbelliva di Maria,<br>
come del sole stella mattutina.
</p>
<p>
Ed elli a me: «Baldezza e leggiadria<br>
quant’ esser puote in angelo e in alma,<br>
tutta è in lui; e sì volem che sia,
</p>
<p>
perch’ elli è quelli che portò la palma<br>
giuso a Maria, quando ’l Figliuol di Dio<br>
carcar si volse de la nostra salma.
</p>
<p>
Ma vieni omai con li occhi sì com’ io<br>
andrò parlando, e nota i gran patrici<br>
di questo imperio giustissimo e pio.
</p>
<p>
Quei due che seggon là sù più felici<br>
per esser propinquissimi ad Agusta,<br>
son d’esta rosa quasi due radici:
</p>
<p>
colui che da sinistra le s’aggiusta<br>
è il padre per lo cui ardito gusto<br>
l’umana specie tanto amaro gusta;
</p>
<p>
dal destro vedi quel padre vetusto<br>
di Santa Chiesa a cui Cristo le chiavi<br>
raccomandò di questo fior venusto.
</p>
<p>
E quei che vide tutti i tempi gravi,<br>
pria che morisse, de la bella sposa<br>
che s’acquistò con la lancia e coi clavi,
</p>
<p>
siede lungh’ esso, e lungo l’altro posa<br>
quel duca sotto cui visse di manna<br>
la gente ingrata, mobile e retrosa.
</p>
<p>
Di contr’ a Pietro vedi sedere Anna,<br>
tanto contenta di mirar sua figlia,<br>
che non move occhio per cantare osanna;
</p>
<p>
e contro al maggior padre di famiglia<br>
siede Lucia, che mosse la tua donna<br>
quando chinavi, a rovinar, le ciglia.
</p>
<p>
Ma perché ’l tempo fugge che t’assonna,<br>
qui farem punto, come buon sartore<br>
che com’ elli ha del panno fa la gonna;
</p>
<p>
e drizzeremo li occhi al primo amore,<br>
sì che, guardando verso lui, penètri<br>
quant’ è possibil per lo suo fulgore.
</p>
<p>
Veramente, ne forse tu t’arretri<br>
movendo l’ali tue, credendo oltrarti,<br>
orando grazia conven che s’impetri
</p>
<p>
grazia da quella che puote aiutarti;<br>
e tu mi seguirai con l’affezione,<br>
sì che dal dicer mio lo cor non parti».
</p>
<p>
E cominciò questa santa orazione:
</p>
</div>
<!--end canto-->
<div class="canto" id="CantoIII.XXXIII">
<p>
«Vergine Madre, figlia del tuo figlio,<br>
umile e alta più che creatura,<br>
termine fisso d’etterno consiglio,
</p>
<p>
tu se’ colei che l’umana natura<br>
nobilitasti sì, che ’l suo fattore<br>
non disdegnò di farsi sua fattura.
</p>
<p>
Nel ventre tuo si raccese l’amore,<br>
per lo cui caldo ne l’etterna pace<br>
così è germinato questo fiore.
</p>
<p>
Qui se’ a noi meridïana face<br>
di caritate, e giuso, intra ’ mortali,<br>
se’ di speranza fontana vivace.
</p>
<p>
Donna, se’ tanto grande e tanto vali,<br>
che qual vuol grazia e a te non ricorre,<br>
sua disïanza vuol volar sanz’ ali.
</p>
<p>
La tua benignità non pur soccorre<br>
a chi domanda, ma molte fïate<br>
liberamente al dimandar precorre.
</p>
<p>
In te misericordia, in te pietate,<br>
in te magnificenza, in te s’aduna<br>
quantunque in creatura è di bontate.
</p>
<p>
Or questi, che da l’infima lacuna<br>
de l’universo infin qui ha vedute<br>
le vite spiritali ad una ad una,
</p>
<p>
supplica a te, per grazia, di virtute<br>
tanto, che possa con li occhi levarsi<br>
più alto verso l’ultima salute.
</p>
<p>
E io, che mai per mio veder non arsi<br>
più ch’i’ fo per lo suo, tutti miei prieghi<br>
ti porgo, e priego che non sieno scarsi,
</p>
<p>
perché tu ogne nube li disleghi<br>
di sua mortalità co’ prieghi tuoi,<br>
sì che ’l sommo piacer li si dispieghi.
</p>
<p>
Ancor ti priego, regina, che puoi<br>
ciò che tu vuoli, che conservi sani,<br>
dopo tanto veder, li affetti suoi.
</p>
<p>
Vinca tua guardia i movimenti umani:<br>
vedi Beatrice con quanti beati<br>
per li miei prieghi ti chiudon le mani!».
</p>
<p>
Li occhi da Dio diletti e venerati,<br>
fissi ne l’orator, ne dimostraro<br>
quanto i devoti prieghi le son grati;
</p>
<p>
indi a l’etterno lume s’addrizzaro,<br>
nel qual non si dee creder che s’invii<br>
per creatura l’occhio tanto chiaro.
</p>
<p>
E io ch’al fine di tutt’ i disii<br>
appropinquava, sì com’ io dovea,<br>
l’ardor del desiderio in me finii.
</p>
<p>
Bernardo m’accennava, e sorridea,<br>
perch’ io guardassi suso; ma io era<br>
già per me stesso tal qual ei volea:
</p>
<p>
ché la mia vista, venendo sincera,<br>
e più e più intrava per lo raggio<br>
de l’alta luce che da sé è vera.
</p>
<p>
Da quinci innanzi il mio veder fu maggio<br>
che ’l parlar mostra, ch’a tal vista cede,<br>
e cede la memoria a tanto oltraggio.
</p>
<p>
Qual è colüi che sognando vede,<br>
che dopo ’l sogno la passione impressa<br>
rimane, e l’altro a la mente non riede,
</p>
<p>
cotal son io, ché quasi tutta cessa<br>
mia visïone, e ancor mi distilla<br>
nel core il dolce che nacque da essa.
</p>
<p>
Così la neve al sol si disigilla;<br>
così al vento ne le foglie levi<br>
si perdea la sentenza di Sibilla.
</p>
<p>
O somma luce che tanto ti levi<br>
da’ concetti mortali, a la mia mente<br>
ripresta un poco di quel che parevi,
</p>
<p>
e fa la lingua mia tanto possente,<br>
ch’una favilla sol de la tua gloria<br>
possa lasciare a la futura gente;
</p>
<p>
ché, per tornare alquanto a mia memoria<br>
e per sonare un poco in questi versi,<br>
più si conceperà di tua vittoria.
</p>
<p>
Io credo, per l’acume ch’io soffersi<br>
del vivo raggio, ch’i’ sarei smarrito,<br>
se li occhi miei da lui fossero aversi.
</p>
<p>
E’ mi ricorda ch’io fui più ardito<br>
per questo a sostener, tanto ch’i’ giunsi<br>
l’aspetto mio col valore infinito.
</p>
<p>
Oh abbondante grazia ond’ io presunsi<br>
ficcar lo viso per la luce etterna,<br>
tanto che la veduta vi consunsi!
</p>
<p>
Nel suo profondo vidi che s’interna,<br>
legato con amore in un volume,<br>
ciò che per l’universo si squaderna:
</p>
<p>
sustanze e accidenti e lor costume<br>
quasi conflati insieme, per tal modo<br>
che ciò ch’i’ dico è un semplice lume.
</p>
<p>
La forma universal di questo nodo<br>
credo ch’i’ vidi, perché più di largo,<br>
dicendo questo, mi sento ch’i’ godo.
</p>
<p>
Un punto solo m’è maggior letargo<br>
che venticinque secoli a la ’mpresa<br>
che fé Nettuno ammirar l’ombra d’Argo.
</p>
<p>
Così la mente mia, tutta sospesa,<br>
mirava fissa, immobile e attenta,<br>
e sempre di mirar faceasi accesa.
</p>
<p>
A quella luce cotal si diventa,<br>
che volgersi da lei per altro aspetto<br>
è impossibil che mai si consenta;
</p>
<p>
però che ’l ben, ch’è del volere obietto,<br>
tutto s’accoglie in lei, e fuor di quella<br>
è defettivo ciò ch’è lì perfetto.
</p>
<p>
Omai sarà più corta mia favella,<br>
pur a quel ch’io ricordo, che d’un fante<br>
che bagni ancor la lingua a la mammella.
</p>
<p>
Non perché più ch’un semplice sembiante<br>
fosse nel vivo lume ch’io mirava,<br>
che tal è sempre qual s’era davante;
</p>
<p>
ma per la vista che s’avvalorava<br>
in me guardando, una sola parvenza,<br>
mutandom’ io, a me si travagliava.
</p>
<p>
Ne la profonda e chiara sussistenza<br>
de l’alto lume parvermi tre giri<br>
di tre colori e d’una contenenza;
</p>
<p>
e l’un da l’altro come iri da iri<br>
parea reflesso, e ’l terzo parea foco<br>
che quinci e quindi igualmente si spiri.
</p>
<p>
Oh quanto è corto il dire e come fioco<br>
al mio concetto! e questo, a quel ch’i’ vidi,<br>
è tanto, che non basta a dicer ‘poco’.
</p>
<p>
O luce etterna che sola in te sidi,<br>
sola t’intendi, e da te intelletta<br>
e intendente te ami e arridi!
</p>
<p>
Quella circulazion che sì concetta<br>
pareva in te come lume reflesso,<br>
da li occhi miei alquanto circunspetta,
</p>
<p>
dentro da sé, del suo colore stesso,<br>
mi parve pinta de la nostra effige:<br>
per che ’l mio viso in lei tutto era messo.
</p>
<p>
Qual è ’l geomètra che tutto s’affige<br>
per misurar lo cerchio, e non ritrova,<br>
pensando, quel principio ond’ elli indige,
</p>
<p>
tal era io a quella vista nova:<br>
veder voleva come si convenne<br>
l’imago al cerchio e come vi s’indova;
</p>
<p>
ma non eran da ciò le proprie penne:<br>
se non che la mia mente fu percossa<br>
da un fulgore in che sua voglia venne.
</p>
<p>
A l’alta fantasia qui mancò possa;<br>
ma già volgeva il mio disio e ’l velle,<br>
sì come rota ch’igualmente è mossa,
</p>
<p>
l’amor che move il sole e l’altre stelle.
</p>
</div><!--end canto-->
</section><!--end book-->
</body>
</html>
